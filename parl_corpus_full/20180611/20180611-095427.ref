
﻿
Dato: 11.06.2018
President: Eva Kristin Hansen
Innhold

President: Eva Kristin Hansen
Presidenten: Representantene
Norunn Tveiten Benestad,
Nils Aage Jegstad,
Abid Q. Raja,
Bente Stein Mathisen,
Marianne Synnes,
Siv Mossleth,
Solveig Sundbø Abrahamsen og
Trond Giske,
som har vært permittert, har igjen tatt sete.
De innkalte vararepresentanter,
for Hedmark fylke Per-Gunnar Sveen og for Nordland fylke
Rita Lekang,
tar nå sete.
Det foreligger to permisjonssøknader:
fra
representanten Steinar Reiten om
sykepermisjon i tiden fra og med 11. juni til og med 15. juni
fra
representanten Bjørnar Moxnes om
omsorgspermisjon mandag 11. juni
Etter forslag
fra presidenten ble enstemmig besluttet:
Søknadene
behandles straks og innvilges.
Følgende
vararepresentanter innkalles for å møte i permisjonstiden:
For
Møre og Romsdal fylke: Simon Molvær Grimstad
For
Oslo: Seher Aydar
Presidenten:Simon Molvær
Grimstad og Seher Aydar er til stede og vil ta sete.
Statsråd Siv Jensen overbrakte
2 kgl. proposisjoner (se under Referat).
Presidenten: Før
sakene på dagens kart tas opp til behandling, vil presidenten opplyse
om at møtet i dag fortsetter utover kl. 16 til dagens kart er ferdigbehandlet.
Innstilling
fra finanskomiteen om Endringar i skatte-, avgifts- og tollovgivinga (Innst. 399 L (2017–2018),
jf. Prop. 86 LS (2017–2018))
Presidenten: Etter
ønske fra finanskomiteen vil presidenten foreslå at taletiden blir
begrenset til 5 minutter til hver partigruppe og 5 minutter til
medlemmer av regjeringen.
Videre vil presidenten foreslå at
det – innenfor den fordelte taletid – blir gitt anledning til replikker
med svar etter innlegg fra medlemmer av regjeringen, og at de som
måtte tegne seg på talerlisten utover den fordelte taletid, får
en taletid på inntil 3 minutter.
– Det anses vedtatt.
Vetle Wang Soleim (H) [10:02:41] (ordfører for saken): Jeg
vil begynne mitt innlegg med å ønske Stortinget og finanskomiteens
medlemmer velkommen til en lang og debattrik dag. Dette er første
sak av totalt tolv som finanskomiteen skal innstille på. Vi får
se om debatten er like livlig når vi avslutter med det europeiske statistikkprogrammet
– kanskje ikke den saken som vil ha høyest temperatur i dag, men
det har vi nok andre saker som kan få.
Regjeringen har lagt fram et revidert
nasjonalbudsjett som er nettopp det, en revidert utgave av det budsjettet
som Stortinget vedtok i desember i fjor, som for øvrig er et budsjett
der vi fortsetter å senke skattene for folk flest og næringsliv,
samtidig som vi prioriterer opp investeringer i landets framtid
gjennom bedre veier, raskere behandling i sykehusene og rekordsatsing
på forskning og bedre lærere. Derfor er det ikke store satsinger
eller mange nye tiltak som blir presentert i dette budsjettet. Det
er slik et revidert budsjett som oftest er, og hovedhensikten er
å få seg forelagt oppdaterte tall og analyser, foreta justeringer
der det trengs, og få svar fra regjeringen på ulike anmodningsforslag
som har vært fremmet tidligere.
Jeg vil nevne noen av endringene
og forslagene som er fremmet i denne proposisjonen. Det første gjelder
eiendomsskatt på verk og bruk, utfasing av maskinskatten. Det ble
vedtatt før jul, som en del av inneværende års statsbudsjett, at
maskinskatten skal fjernes. I etterkant av forhandlingene ble det
satt spørsmålstegn ved overgangsregelen som ble vedtatt. Enkelte
tolket den slik at kommuner som bare har hatt eiendomsskatt på verk
og bruk, også må innføre eiendomsskatt på annen næringseiendom.
Siden disse spørsmålene ble reist, var flertallets innstilling fra
finanskomiteen tydelig på at slik skulle bestemmelsen ikke tolkes.
Det var aldri ønsket eller ment at kommunene skulle måtte utvide
eiendomsskattegrunnlaget sitt for å få del i kompensasjonsordningen.
Da spørsmålet likevel ble tatt opp, synes jeg det er fint at regjeringen
kommer tilbake med en lovbestemmelse som ikke kan mistolkes, selv
om jeg mener den i utgangspunktet skal være unødvendig når stortingsflertallets
mening bak bestemmelsen er uttrykt i så tydelige former.
Debatten når det gjelder maskinskatt,
tar jeg under neste sak, noe jeg forholder meg til at også komiteens medlemmer
for øvrig gjør, når dagsordenen er slik den er.
Det andre gjelder enklere skattlegging
av utenlandske arbeidstakere. Regjeringen foreslår i revidert budsjett
å innføre en kildeskatt for utenlandske arbeidstakere som er her
på midlertidig arbeidsopphold. Forslaget har vært igjennom en bred
høring som har ledet fram til det regelverket som nå foreslås. Jeg
har merket meg at andre partier i denne salen går imot denne lovendringen
fordi man mener det vil gi bedre betingelser for utenlandske arbeidstakere
enn for norske. Til det er å si at det må da være bedre i større
grad å få inn rett skatt enn feil eller ingen skatt overhodet. Den
største forskjellen mellom norske og utenlandske arbeidstakere i
dag er nettopp at det er enklere å kreve inn skatt fra nordmenn
fordi det ikke trengs like mye informasjonsarbeid. Det er lettere
å kreve inn, det er lettere å kontrollere, og skatteetaten har mer
informasjon om norske skattytere.
Videre er prosentsatsen i den forenklete
ordningen et tema. Hvis man har høyere skattesats enn 25 pst., er det
nærliggende å tro at de færreste utenlandske arbeidstakere vil velge
å benytte seg av ordningen som her foreslås. Man har med dagens
forslag balansert hensynet til bl.a. LO, som ønsker en høyere sats,
og NHO og Skattedirektoratet, som ønsker en lavere sats. Med 25 pst.
ligger vi også likt med den svenske ordningen, og det innføres et
inntektstak, slik at arbeidstakere med høy inntekt ikke kan ta del
i ordningen. Dette er en forenkling som man faglig har ønsket seg,
og som vil gjøre det lettere for de mange tusen utenlandske arbeidstakerne
vi har i Norge, å bli skattlagt riktig. Regjeringen følger her opp
svakheter som har blitt oppdaget i egne kontroller og avdekket av
Riksrevisjonen.
Det tredje er bedre regler for rapportering
og skattlegging av naturalytelser. Det er allerede i dag hovedregelen
at alle ytelser som en får gratis gjennom jobb, men som gir en privatøkonomisk
fordel, skal beskattes. Det er enighet mellom næringsliv og skattemyndigheter
om at det trengs klargjøringer og forbedringer i hvordan nettopp
dette skal skje. Jeg skal ikke gå nærmere inn på disse endringene
annet enn å bemerke at regjeringen vil komme tilbake til endringene
også i statsbudsjettet for 2019, med utfyllende regler.
Avslutningsvis vil jeg takke komiteen
for arbeidet og samarbeidet. Jeg ser fram til debatten.
Svein Roald Hansen (A) [10:07:29]: Jeg vil konsentrere meg
om de forslagene hvor Arbeiderpartiet har anmerkninger.
Det første gjelder beskatning av
utenlandske arbeidere som skal kunne velge en forenklet skatteordning med
25 pst. skatt uten fradrag, opp til et visst nivå. Vi støtter prinsippet,
men stiller spørsmål ved om ikke 25 pst., som regjeringen foreslår,
gir for stor fordel i forhold til ordinær skattlegging med fradrag.
Her savner vi en grundigere saksframstilling, slik at vi kan se
forskjellen mellom denne forenklede og den ordinære skattleggingen
på ulike inntektstrinn, og mener regjeringen må vurdere en høyere
skattesats enn 25 pst.
Så til skattlegging av naturalytelser,
som i hovedsak er en modernisering og forenkling. Vi støtter hovedlinjene.
Men det er høringsinstanser som påpeker noen behov for ytterligere
klargjøring. Dem bør regjeringen studere grundigere før de endelige
forslagene utformes. Det er også regjeringspartienes representanter
enig i, så da lytter vel statsråden.
Vi vil også minne om LOs uttalelse
i høringsrunden, om at personalrabatter og naturalytelser bør reguleres slik
at de ikke blir en erstatning for deler av en «anstendig, ordinær
lønn med opptjening av pensjon, sykepenger og feriepenger».
Når det gjelder flytting av klagesaker
fra Skatteklagenemnda til Skattedirektoratet, støtter vi overføringen av
klager som gjelder tvangsmulkt, herunder klager tilknyttet a-opplysningsloven,
til direktoratet. Men vi deler bekymringen et flertall av høringsinstansene
ga uttrykk for, nemlig en fragmentering av klagene og om rettssikkerheten
blir tilstrekkelig ivaretatt når samme instans skal behandle sak
og klage der klagegjenstanden har såkalt lav verdi. Disse klagene
bør etter vårt syn fortsatt gå til nemnda, som bør tilføres mer
ressurser for å unngå restanser.
Når det gjelder eiendomsskatten
på maskiner i verk og bruk, støtter vi innstillingen. Det er i samsvar
med hva Arbeiderpartiet har foreslått. Men jeg vil minne om at det
i behandlingen av Dok. 8:158 S for 2017–2018 ble enighet om at regjeringen
skulle komme tilbake i revidert med forslag til hvordan kompensasjonsordningen på
inntil 500 mill. kr skal innrettes og fordeles. Dette har regjeringen
ikke gjort.
Det er også brakt på det rene at
kompensasjonsordningen på inntil 500 mill. kr ikke vil dekke de
berørte kommunenes inntektstap, og kommunene kjenner fortsatt ikke
til kriteriene for hvordan fordelingen blir til den enkelte kommune.
Så til et forslag Arbeiderpartiet
har lagt inn i denne innstillingen, om å fjerne subsidiene på utenlandsk netthandel
ved at varer under 350 kr slipper moms, eventuell toll og særavgifter.
Det gir et betydelig inntektstap og representerer en betydelig konkurranseulempe for
norsk næringsliv. Derfor foreslår vi en lovendring hvor §§ 5–9 i
tolloven oppheves fra 1. august i år, som jeg anbefaler alle å støtte.
Innstillingen i den saken vi skal behandle senere i dag som bygger
på Dok. 8:205 og Dok. 8:213, viser jo at det egentlig er flertall
i denne sal for å fjerne dette avgiftssmutthullet.
Det er viktigere enn noen gang å
få tettet dette avgiftssmutthullet, etter det tredje avgiftspåfunnet
fra regjeringspartiene og samarbeidspartiene for å få en avtale
om statsbudsjettet i havn – sukkeravgiften. Det første var poseavgiften,
som måtte puttes i skuffen. Så var det flyseteavgiften, som dessverre
ikke ble skrinlagt. Den førte til at Rygge sivile lufthavn ble lagt
ned, og til tap av hundrevis av arbeidsplasser i Østfold og andre
steder i landet.
Denne gangen var det altså sukkeret
og produktavgiften som skulle få et kraftig hopp. Man trengte nær
et par milliarder for å få inntektene til å møte utgiftsnivået, og
la nivået på økningen deretter. Hva det kunne bety for norsk næringsmiddelindustri,
brydde man seg ikke om å tenke på, i hvert fall ikke utrede. Resultatet
av prishoppet på snop og drikkevarer her hjemme er at netthandelen
har gjort et kraftig hopp. Ifølge Virke sendes det 16–20 tonn snop
og drikke inn over grensen hver uke.
Hvor lenge skal finansministeren
sitte stille og se på at norske arbeidsplasser og avgiftsinntekter
til statskassen renner ut mellom fingrene på henne?
I Innst. 364 S, som vi skal behandle
noe senere, er det et flertall for å be regjeringen om å utrede
fjerning av dette avgiftsfritaket og komme tilbake i forslaget til statsbudsjett
for 2019. Forhåpentligvis oppdager finansministeren at hun vil trenge
disse inntektene for å få inntektene til å dekke utgiftene.
Med dette tar jeg opp det forslaget
Arbeiderpartiet er med på.
Presidenten: Representanten
Svein Roald Hansen har tatt opp det forslaget han refererte til.
Helge André Njåstad (FrP) [10:12:00]: Eg vil starta med å
takka saksordføraren for å ha gjort greie for dei skatte-, avgifts-
og lovendringane som er føreslått i denne proposisjonen. Eg vil
òg takka komiteen for eit godt samarbeid og spesielt takka Kristeleg
Folkeparti for å ha vorte einig med regjeringspartia éin dag før
fristen for revidert nasjonalbudsjett, noko som har gjort at komiteen
har hatt betre tid enn ein vanlegvis har med slike revideringar.
Dette er, som saksordføraren sa,
ei revidering av skatte- og avgiftsopplegget som ligg føre, ikkje
ein arena for å føreslå mykje nytt. Saksordføraren var likevel inne på
ein del av dei nye forslaga som regjeringa har føreslått, og som
Stortinget no sluttar seg til. Me er veldig glade og fornøgde med
det som ligg der. Noko som han ikkje nemnde, og som Framstegspartiet
er spesielt glad for, er forslaget om å redusera satsane for små
bryggjeri. Det er ei god distriktssak, og noko som me ser på som veldig
bra for å skapa arbeidsplassar i distrikta og få konkurransedyktige
vilkår, som at ein kan få selja øl i butikkar, og dermed sikrar
distriktsarbeidsplassar. Det er ei sak me er veldig glade for at
fleirtalet sluttar opp om i dag.
Når representanten frå Arbeidarpartiet
listar opp alle moglege utgiftsaukar som har skjedd som ein del
av forlik mellom Kristeleg Folkeparti og Venstre og dei tidlegare
regjeringspartia og no mellom Kristeleg Folkeparti og dei tre regjeringspartia,
er det grunn til å minna om at ein då tek enkelte små avgifter ut
av sin samanheng og skapar eit inntrykk av at dette stortingsfleirtalet har
auka skattane og avgiftene. Det er feil. Viss ein ser denne perioden
under eitt, har me redusert skattane og avgiftene med 24,2 mrd. kr
i denne og den førre perioden. Det er ein betydeleg reduksjon, og
det er mest for vanlege folk. Reduksjon av inntektsskatten for vanlege personar
utgjer 13,8 mrd. kr av dette. Reduksjon av formuesskatten utgjer
berre 6,1 mrd. kr. I tillegg har me fjerna arveavgifta, som representerer
2,2 mrd. kr, og me har gjort mykje for næringslivet ved å redusera
skatte- og avgiftstrykket på dei med 8,8 mrd. kr, for å nemna noko.
Så viss ein ser desse fem åra under
eitt og dei ti budsjetta, med revideringar, har stortingsfleirtalet
redusert skatte- og avgiftsbyrda for både folk flest og næringslivet.
Viss me dristar oss til å samanlikna dette med dei alternativa som
opposisjonen har presentert i løpet av dei same ti åra, ville norske
forbrukarar, norske personar og norsk næringsliv hatt det verre
med alle andre fleirtal enn dei som har gjort opp budsjetta. Det
er eit viktig bilde å teikna.
Me ser òg heilt klart at noko av
det som har vorte innført, har skapt nokre uføreseielege konsekvensar, som
auken av avgiftene som er knytte til godteri og snop. Det har skapt
større grensehandel, spesielt over nettet. Men løysinga på det er
ikkje, som Arbeidarpartiet føreslår, å fjerna 350-kronersgrensa,
med verknad frå 1. august. Det er litt ironisk å høyra representanten Svein
Roald Hansen kritisera at ein har gjort noko utan å utgreia, og
så føreslår ein ei løysing med å fjerna ei gebyrgrense utan å greia
ut det, og det skal tre i kraft allereie den 1. august, noko som
vil bety at alle dei som har bestilt f.eks. småvarer frå Kina i
dag, ikkje vil få dei levert før etter at Arbeidarpartiet – om dei
skulle få fleirtal for det – har fått endra regelverket. Då ville
ein fått sjå det same som ein ser i Sverige, at det ligg tusenvis
av pakkar hos Posten, som ingen hentar, og som Posten får store problem
med. Eg trur ikkje me skal la Posten få ei så stor utfordring ved
å vera så lite ansvarlege som Arbeidarpartiet legg opp til.
Det er heller ikkje riktig at det
i den andre saka me behandlar i dag, er eit fleirtal for å fjerna
denne avgifta. Det er eit fleirtal som ber regjeringa greia ut,
og då er det naturleg at ein greier ut det som skapar utfordringar. Men
ein må sjølvsagt greia ut begge forholda: Kva vil dette ha å seia
for Posten? Kva vil det ha å seia for norske forbrukarar, som nyt
godt av å kunna importera småvarer som dei ikkje finn i norske butikkar?
Det er ganske mange norske forbrukarar som set pris på ei slik grense, og
som set pris på at det er mogleg å handla billege varer utan å måtta
betala eit dyrt gebyr i tillegg til toll. Eg håpar at den utgreiinga
vil peika på alle elementa, og at ein kan ha ein grundig og god
gjennomgang før ein berre føreslår å fjerna grensa den 1. august,
slik som Arbeidarpartiet gjer.
Dette kjem me tilbake til når regjeringa
har fått greidd det ut. Fram til det håpar eg at me kan fokusera
på norske forbrukarar òg, ikkje berre på dei få butikkane som er
opptekne av dette.
Sigbjørn Gjelsvik (Sp) [10:17:17]: Senterpartiet tror på
hele Norge. Vi vil styrke beredskapen i hele landet og sikre tjenester
nær folk. Vi vil kutte i byråkratiet og sikre grunnlaget for norske
arbeidsplasser. Vi har et helhetlig alternativ til revidert nasjonalbudsjett
som synliggjør disse prioriteringene.
Til lovforslagene som vi skal behandle
i dag: Flere av lovforslagene fra flertallspartiene vil bidra til
å svekke norske arbeidsplasser og norsk næringsliv, samtidig som
en ikke gjennomfører helt nødvendige endringer for å trygge de norske
arbeidsplassene.
Til den såkalte 350-kronersgrensen,
som flere av talerne i dag allerede har berørt: Det er et særdeles
spesielt system at hvis man handler på nett hos en norsk aktør, skal
man betale ordinære skatter og avgifter, moms fra første krone.
Men hvis man handler akkurat de samme varene i en utenlandsk nettbutikk,
slipper man både moms og alle andre avgifter. Det er et system som
er direkte i strid med norske interesser, og som tapper oss for arbeidsplasser.
Virke har anslått at 350-kronersgrensen alene tapper oss for 6 000
arbeidsplasser. Det haster å gjøre noe med dette.
Til representanten Njåstad, som
er opptatt av at ting skal utredes: Vel, en smalt altså til med
en avgiftsøkning på sukker- og sjokoladevarer og ikke-alkoholholdige drikkevarer
på henholdsvis over 80 pst. og over 40 pst. med noen få ukers varsel
før jul – noe som rammet norske arbeidsplasser, som rammet norske
bedrifter. Det var helt greit å gjøre i en sen nattetime uten utredning og
uten at de som var berørt, hadde noen informasjon på forhånd. Men
når en her fra vår og Arbeiderpartiets side foreslår å fjerne et
helt urimelig unntak som er i direkte motstrid med norske interesser,
skal en tydeligvis skyve det ut i evigheten før en er villig til
å gjøre noe med det.
Dette gjelder 350-kronersgrensen.
Land etter land fjerner tilsvarende ordninger. Det er fullt mulig
å finne løsninger slik at en unngår fortollingsgebyr, og det har Senterpartiet
foreslått. Andre land finner gode løsninger på dette. Det gjelder
bare å vise vilje til å handle.
Så til endringene når det gjelder
naturalytelser: Det er selvsagt bra å rydde opp og forenkle. Problemet
med de endringene som blir gjennomført, er at de verken er bra for
arbeidstakerne eller bra for bedriftene. Det vil føre til mer byråkrati.
Det vil føre til økte kostnader for bedriftene, noe som bl.a. Virke
har påpekt. I sitt brev til finanskomiteen skriver Revisorforeningen
bl.a. at flere av forslagene innebærer
«at arbeidsgiver må etablere omfattende
og detaljerte oppfølgings- og kontrollrutiner som vil legge beslag
på betydelige ressurser for de næringsdrivende. I tillegg påføres
virksomhetene en økt kostnad i form av arbeidsgiveravgift på tredjepartsytelsene.
Merutgiftene ved å gjennomføre forslagene er lite drøftet, men vil være
vesentlige.»
De skriver også:
«Regjeringen har gitt arbeidet med
forenklinger for næringslivet høy prioritet. Forslaget i denne proposisjonen
tyder på at dette er ord, med lite innhold.»
Det forslaget som er lagt fram,
må avvises. Det må være gjenstand for en grundigere prosess, der
ikke minst berørte parter og næringslivet blir involvert.
Så til forslaget om utenlandske
arbeidstakere: Det som en etablerer her, er en valgfri ordning,
der utenlandske arbeidstakere ikke blir pålagt den nye ordningen,
men der en kan velge selv hva slags beskatning en skal være underlagt
– et privilegium som ikke norske arbeidstakere har mulighet til.
Det er en skattesubsidiering av utenlandske arbeidstakere, en ren
subsidiering som vil kunne skade norsk næringsliv, og som også kan skade
norske arbeidstakere.
Helt avslutningsvis, til forslaget
om å flytte oppgaver fra Skatteklagenemnda til Skattedirektoratet.
Det vil innebære en sentralisering av arbeidsoppgaver, fra Stavanger
til Oslo, som bl.a. Regnskap Norge og KPMG påpeker. Det vil forverre
skattyternes rettssikkerhet og flytte arbeidsoppgavene tilbake til
Skattedirektoratet. En bør styrke Skatteklagenemnda istedenfor å
gå inn for det forslaget.
Jeg vil med dette ta opp det forslaget
som Senterpartiet har i saken.
Presidenten: Representanten
Sigbjørn Gjelsvik har tatt opp det forslaget han refererte til.
Kari Elisabeth Kaski (SV) [10:22:33]: Skattepolitikken er
viktig for fordelingen av ressursene i samfunnet. Siden det ikke
gjøres noen større endringer i regjeringens skatte- og avgiftsopplegg,
er det verdt å nevne at regjeringen dermed viderefører en skatte-
og avgiftspolitikk som gagner den økonomiske eliten framfor folk flest.
Personer med en inntekt på over 10 mill. kr har fått hundre ganger
mer i skattelette enn dem med lav inntekt. Også rangert etter formue
er det de med mest fra før som har fått de største skattelettene.
Da er det grunn til å minne representanten
Njåstad om at folk flest ville kommet bedre ut av det med SVs skatte-
og avgiftsopplegg. Det har Finansdepartementets tall synliggjort.
Representanten Njåstad snakker også om at man ser noen uforutsette
konsekvenser av avgiftsøkningene denne regjeringen har kommet med. Når
det gjøres over natten, midt i forhandlingene, og man ikke har utredet
det, er det klart det blir noen uforutsette konsekvenser. Det bør
regjeringen ta konsekvensen av.
Helheten i revidert budsjett skal
vi diskutere fredag denne uken, og vi har flere viktige debatter
i dag. Jeg vil bare kort redegjøre for noen av SVs standpunkter
knyttet til saker som ligger i denne innstillingen.
La meg først ta utenlandske arbeidstakere
og innføringen av ordningen hvor utenlandske arbeidstakere med midlertidig
opphold gis muligheten til å velge bruttoskatt uten fradrag ved
skatteligningen. SV støtter prinsippet som foreslås, og at det blir
enklere regler for skattlegging av denne gruppen. Jeg vil imidlertid,
i likhet med Arbeiderpartiet, trekke fram bekymringer rundt nivået på
skattesatsen som vedtas her, noe også LO har påpekt i sitt høringssvar.
Det handler om at man har benyttet det gjennomsnittlige nivået i
dagens system for disse arbeidstakerne, og bekymringen er at dagens
nivå antagelig er kunstig lavt. Derfor mener SV, sammen med Arbeiderpartiet
og Miljøpartiet De Grønne, at regjeringen må foreslå en høyere skattesats,
som gir mer likebehandling mellom denne forenklede skattleggingen
og ordinær skattlegging med fradrag. Jeg tror det er viktig at vi
her ikke får en permanent ordning som innebærer store skattekutt
for utenlandske arbeidstakere. Vi forventer at regjeringen vil følge
utviklingen tett og høste erfaringer fra denne endringen.
En annen sak vi også kommer tilbake
til, er eiendomsskatt på verk og bruk. Jeg vil minne om at SV i
utgangspunktet gikk imot denne endringen. Vi er også tilfreds med
regjeringens presiseringer knyttet til overgangsregelen, men vi
er mindre tilfreds med at det fortsatt er store uklarheter knyttet
til kompensasjonsordningen på inntil 500 mill. kr. Det dreier seg
både om hvordan den skal innrettes og fordeles, og om at 500 mill. kr
så åpenbart ikke er tilstrekkelig for å kompensere for kommunenes
tapte inntekter som følge av endringer i eiendomsskatten. Det er
i det hele tatt ganske mye som er ganske uklart når vi skriver 11. juni
og endringene skal iverksettes til neste år, noe vi altså kommer
tilbake til i neste sak.
Avslutningsvis skal jeg knytte noen
kommentarer til netthandel. SV kommer til å stemme imot lovforslaget som
fremmes av Arbeiderpartiet, Senterpartiet, Miljøpartiet De Grønne
og Rødt om å fjerne 350-kronersgrensen fra og med 1. august. Det
er viktig at det gjennomføres samtidig som det etableres gode løsninger
for forbrukerne, sånn at moms og toll enkelt kan betales.
Men vi vil stemme for forslagene
som ligger i neste sak, og mener at det er positivt at det ser ut
til å være flertall for at regjeringen må utrede å fjerne denne
grensen og komme tilbake til Stortinget med det allerede i budsjettet
for neste år. Da legger jeg til grunn at de merker seg hvor flertallet
i realiteten står i denne saken.
Abid Q. Raja (V) [10:26:36]: Det skjer ingen dramatiske endringer
i skatte- og avgiftssystemet i revisjonen av statsbudsjettet. Det
skal vi være glade for, for vi trenger forutsigbarhet, og vi trenger
stabilitet.
Det skjer altså ingen dramatiske
endringer, til tross for at det er et par bevis på at det siden
januar er kommet inn et nytt parti i denne regjeringen. Mikrobryggeriene rundt
omkring i landet vårt kan nå glede seg over en avgiftslettelse på
de første 200 000 liter øl de brygger i året. Vi fikk med oss Trine
Skrei Grande, som i valgkampen reiste fra mikrobryggeri til mikrobryggeri
– og det holdt oss gående! Men det kan også forbrukerne gjøre, som verdsetter
kvaliteten og kulturen som kommer med å opprettholde mangfoldet
av mikrobryggerier rundt omkring i landet. Og mangfold er veldig
fantastisk, det er veldig flott, også når det gjelder mikrobryggerier.
Selv i ramadanmåneden kan en liberal politiker glede seg over mangfoldet
i mikrobryggeriene.
Samtidig har merverdiavgiftsreglementet
fått en viktig oppdatering idet mva. på elektroniske nyhetstjenester
ble fjernet, slik vi i årevis har nytt godt av med de tradisjonelle
papiravisene – igjen med hilsen fra Trine Skei Grande i regjering.
Tidene har forandret seg, men behovet for kvalitetsinformasjon i
et demokratisk samfunn har ikke endret seg. Derfor er det positivt
at vi nå får et regelverk i det 21. århundre som gjør at pendleren som
leser lokalavisen på nettbrettet, ikke betaler mer enn han som blar
seg gjennom papirutgaven. Dette er god og moderne mediepolitikk,
som gjør det rimeligere for forbrukeren å investere i kvalitetsjournalistikk.
At skattereglene for midlertidig
ansatt utenlandsk arbeidskraft også presiseres og forenkles, er
helt i tråd med en sosialliberal politikk, som ser mulighetene,
ikke bare utfordringene, med arbeidsinnvandring. Vi vet hvor viktige
disse arbeidstakerne er for norsk næringsliv og for den veksten
som vi kan være så stolte av. Derfor er det med rette at regjeringen
gjør sitt for å legge til rette for slik arbeidsinnvandring.
Den viktigste linjen i regjeringens
skatte- og avgiftspolitikk er derimot den at skatte- og avgiftsregimet
må nære det grønne skiftet som nå er underveis, og legge til rette
for økonomisk vekst og økt produktivitet i norsk økonomi. Der er
det ingen endringer i forbindelse med revideringen av dette budsjettet,
og det vil også være regjeringens forutsigbare og stabile linje
i skatte- og avgiftspolitikken de neste årene.
Kjell Ingolf Ropstad (KrF) [10:29:30]: Jeg vil knytte et
par kommentarer til noen av de punktene som vi skal vedta i dag.
Jeg begynner med naturalytelser.
Der er holdningen til både flertallet i komiteen og Kristelig Folkeparti
at vi er glade for at det gjøres en opprydning og en forenkling, men
vi ser når vi leser det selv, og ikke minst etter høringen, at det
er mange som reagerer på at alt ikke nødvendigvis blir like enkelt.
Jeg er glad for at flertallet i komiteen peker på at regjeringen
i oppfølgingen må gjøre det den kan for at en forenkling faktisk
blir resultatet.
Så registrerer jeg at det har vært
en del kritikk knyttet til den nye skatteordningen for utenlandske
arbeidstakere. Jeg er glad for den ordningen som blir lansert. Jeg tror
det vil være en forenkling og forhåpentligvis føre til mindre byråkrati.
Så er det også sånn at etter høringsrunden er forslaget til regjeringen
at en legger seg på den høyeste satsen. I høringen var det 22–25 pst.
som var forslagene, og man legger seg på 25 pst. Det er en sats
som skal settes i hvert eneste statsbudsjett, så nå lanserer man
en ordning, og så må man se på resultatene, følge ordningen og eventuelt
justere skattesatsen dersom den ikke blir brukt, eller hvis den
virker å være for gunstig.
Så er det flere som har tatt opp
den såkalte 350-kronersgrensen. Vi kommer tilbake til den debatten
senere, men det er viktig å se på hva som skjer ellers i Europa. Det
er ikke sånn at Norge er veldig spesiell i å ville pålegge moms
fra første krone – tvert imot er det Norge som er spesiell som ikke
pålegger moms fra første krone. Resten av EU har en ordning seg
imellom som gjelder moms fra første krone, og det er vedtatt at
også når det gjelder tredjeland, skal EU innen 2021 ha moms fra
første krone. Dette er en direkte diskriminering av norske arbeidsplasser
og norske bedrifter – vi kommer tilbake til den debatten – og for
Kristelig Folkeparti er det viktig å få det utredet. Vi ser fram
til at det skal komme noe i budsjettet til høsten. Da er det også,
som representanten Kaski understreker, viktig å gjøre det på en
god måte, se på de ulike modellene, se på løsninger og lære av naboland
som har gjort det, på både godt og vondt, men ikke minst se på hvordan
man kan gjøre det enkelt for forbrukerne. Min holdning er at dette
er en sak som vekker mye begeistring, men også provokasjon. Når
man forteller at poenget ikke er å pålegge et stort gebyr, men at
poenget er moms fra første krone, er det flere som synes at det
er en fornuftig ordning. Så det er viktig at man gjør det på en
god måte.
Til slutt vil jeg knytte noen kommentarer
til maskinskatt, eller eiendomsskatten på verk og bruk. Fra Kristelig
Folkepartis side var det en tosidig holdning til saken. Vi ønsket
først og fremst en utredning for å se på hvordan det kunne gjøres
på en best mulig måte. Da vi gikk inn i forliket i fjor høst knyttet
til fjerning av skatten, var det fordi vi ser at den har gitt utfordringer
for næringslivet. Vi håper at resultatet er at det skapes nye bedrifter
rundt om i landet. Når vi i tillegg klarte å få på plass en kompensasjonsordning,
mente vi at det var godt nok til at kommunene kunne ivareta sitt
inntektsgrunnlag – som eiendomsskatten var et viktig grunnlag for.
Vi hadde håpet at kompensasjonsordningen ville bli redegjort for
i revidert eller i kommuneproposisjonen. Det mener jeg hadde vært
en styrke for saken og gjort det lettere for kommunene. Men vi er
tydelige på at dette er en ordning som skal gjennomføres, og vi
er tydelige på at kommunene må gjøre sin jobb. Jeg har tro på at
de skal klare det, og hvis de ikke klarer det, må vi heller komme
tilbake til det. Nå vil regjeringen komme med opplegget for hvordan
ordningen skal være, og da håper jeg at det vil være en ordning
som langt på vei gjør at kommunene kan få gjennomført retakseringen
før 1. mars 2019, men også en ordning som gjør at – nå husker jeg
ikke formuleringen – kommunene langt på vei blir kompensert fullt
ut. Det har vært en viktig forutsetning for Kristelig Folkeparti.
Seher Aydar (R) [10:33:46]: Norge har vært igjennom snart
fem år med skattekutt under denne regjeringen, med økende forskjeller
som resultat. I dette reviderte budsjettet tar regjeringen heldigvis
ikke så mange grep som vil kunne bidra til ytterligere økte forskjeller. Men
noe gjør de.
Finansminister Siv Jensen og regjeringen
legger i denne proposisjonen fram et forslag om å innføre kildeskatt
for utenlandske arbeidstakere. I stedet for å fylle ut vanlig skattemelding
skal de fra neste år betale en flat skatt på 25 pst. Rødt er faktisk
enig i at det kan trenges en forenkling i skatteordningen for utenlandske
arbeidstakere på midlertidig opphold, men vi ser ikke helt hvorfor
en slik forenkling må innebære et skattekutt. Regjeringens forslag
er beregnet å gi 50 mill. kr i redusert proveny fra den aktuelle
arbeidsgruppen. Flere partier har reagert på denne måten å innrette
ordningen på nettopp av den grunn.
I sin høringsuttalelse advarte LO
mot at den flate skattesatsen ikke måtte settes så lavt at det medførte skattekutt.
Nå ser vi at det er akkurat det som har skjedd når regjeringens
forslag er beregnet å gi 50 mill. kr i provenytap. Rødt er bekymret
for forskjellsbehandlingen mellom arbeidstakere som bor i Norge,
og arbeidstakere på midlertidig opphold engasjert av bemanningsbyråer.
Skattekuttet åpner for et lønnspress nedover, og det vil kunne bidra
til økende forskjeller. Det er klart at når en arbeidsgiver vet
at en arbeidstaker skal betale lavere skatt enn andre, er det ikke
så usannsynlig at han vil kunne tilby lavere lønn.
Dette er i realiteten en skattesubsidiering
av midlertidig tilreisende arbeidere i en situasjon der over 100 000 arbeidsvillige
og arbeidsføre står uten jobb i Norge. Rødt foreslår derfor følgende:
«Stortinget ber regjeringen i forbindelse
med forslaget til statsbudsjett for 2019 fastsette skattesatsen
for kildeskatt for utenlandske arbeidstakere på midlertidig opphold
til 26 pst.»
Dette vil ifølge beregninger som
vi har fått fra Finansdepartementet, være tilstrekkelig til at lovendringen
i det minste ikke blir en måte for denne regjeringen å innføre skattekutt
på.
Forenkling er bra, så Rødt er ikke
imot selve lovendringen. Det vi er imot, er skattekutt som fører
til ytterligere lønnspress nedover. Denne forenklingen vil være akkurat
like enkel hvis satsen blir satt høyere enn regjeringens forslag.
Jeg tar med dette opp Rødts forslag.
Presidenten: Representanten
Seher Aydar har tatt opp det forslaget hun refererte.
Statsråd Siv Jensen [10:36:54]: Regjeringens hovedmål i skattepolitikken
er å finansiere velferden så effektivt som mulig. Regjeringen har
redusert skatte- og avgiftsnivået for å øke verdiskapingen og for
å gi større frihet for familiene og den enkelte. Vekstfremmende
skattelettelser er en sentral del av regjeringens økonomiske politikk.
Skattereformen og skatteforliket er et viktig bidrag. Reformen fremmer
investeringer i norsk næringsliv, legger grunnlag for økt sysselsetting
og gir en bedre beskyttelse av det norske skattegrunnlaget. Fremover
blir det viktig å forenkle skattesystemet, både for å redusere byrdene
på skattyterne og for å få ned de administrative kostnadene.
I forbindelse med revidert nasjonalbudsjett
for 2018 har regjeringen fremmet forslag til enkelte endringer i
skatte- og avgiftsreglene. Regjeringen foreslår bl.a. bedre regler
for rapportering og skattlegging av naturalytelser i arbeidsforhold.
Dagens regler er krevende å etterleve og håndheve for både arbeidsgivere,
arbeidstakere og skattemyndigheter. De foreslåtte reglene bidrar
til forenkling og riktig etterlevelse.
Det foreslås en forenklet skatteordning
for utenlandske arbeidstakere på midlertidig opphold i landet. Beskatningen
av denne gruppen har gitt mange feil og vært svært ressurskrevende
for skatteetaten. Den nye ordningen går i korte trekk ut på at lønnsinntekter
blir underlagt kildeskatt etter en bruttometode med en fast sats
på 25 pst.
For å redusere sakstilfanget i Skatteklagenemda
og bidra til å få ned restansene der, foreslås det å legge klagebehandlingen
av enkelte saker til Skattedirektoratet. Det gjelder vedtak om tvangsmulkt,
forsinkelsesgebyr etter a-opplysningsloven, ikke prinsipielle saker
der klagen gjelder beløp under 25 000 kr og saker om skattebegrensning
ved liten skatteevne. I tillegg foreslår regjeringen avgiftsreduksjon
for øl fra små bryggerier og fritak for avgift på driftsmidler til
reindriftsnæringen.
Regjeringen foreslår også enkelte
andre regelendringer, bl.a. unntak fra justeringsplikten for merverdiavgift
ved kommunesammenslåing og -deling.
Jeg har merket meg at finanskomiteen
har sluttet seg til samtlige forslag. Et par av sakene har mindretallsmerknader,
og et mindretall i finanskomiteen har også fremmet andre forslag.
Presidenten: Det
blir replikkordskifte.
Svein Roald Hansen (A) [10:39:30]: Jeg går ut fra at finansministeren
har merket seg at det er flere som peker på at reglene rundt naturalytelser
kanskje bør ses nærmere på for å oppnå det som er hensikten, nemlig forenkling
og korrekt fastsettelse. Jeg kan anbefale statsråden å sende det
om Regelrådet for å få gode råd i så måte.
Det jeg vil ta opp, er om statsråden
i statsbudsjettet til høsten vil legge fram analyser av forslaget
til forenklet skattlegging av utenlandske arbeidstakere, slik at
Stortinget kan få et litt bredere grunnlag enn det vi har nå, for
å vurdere om skattesatsen på 25 pst., eventuelt en høyere skattesats,
gir en bedre balanse i forhold til ordinær skattlegging, slik at
skattefordelen ved den forenklede løsningen ikke blir urimelig stor.
Statsråd Siv Jensen [10:40:27]: Først til kommentaren om
naturalytelser. Hele hensikten med det regjeringen har foreslått,
er å forenkle. Så er det mange enkeltområder som vi skal komme tilbake
til Stortinget med ytterligere informasjon om i forbindelse med statsbudsjettet
for 2019. Det vil vi selvfølgelig gjøre, men fortsatt med samme
hensikt, nemlig forenkling.
Når det gjelder skattlegging av
utenlandske skattytere, mener jeg vi har funnet en ganske god balanse.
Dette handler først og fremst om å rydde opp i et problem som har
vært der lenge, og hvor vi også har fått påpekninger fra Riksrevisjonen.
Det var behov for å finne et bedre system, som ikke kommer i konflikt
med EØS-avtalen, og det mener jeg vi har gjort.
Som høringen viste, har LO og NHO
skilt lag i synet på hvor skattesatsen skal være. Vi har lagt oss
på den høyeste satsen som var på høring, og vi har i realiteten fulgt
det samme systemet som det som har vært gjennomført i Sverige gjennom
mange år.
Sigbjørn Gjelsvik (Sp) [10:41:36]: Til den nye skatteordningen
for utenlandske arbeidstakere: Det er jo ingen utenlandske arbeidstakere
som blir pålagt å gå inn i den nye ordningen. Man etablerer det
som en valgfri ordning, så i prinsippet kan det ende med at ingen
går over til den nye ordningen. I så fall blir det bare mer byråkrati
uten at en får noen effekt av det. Hvis folk velger den nye ordningen,
går jeg ut fra at det er fordi de da får lavere skatt enn det de
har i dag – altså en ren subsidiering av utenlandske arbeidstakere.
Hvorfor har en fra regjeringens side valgt å ha dette som en valgfri ordning
hvis målet er forenkling av systemet?
Statsråd Siv Jensen [10:42:19]: Hovedgrunnen til at ordningen
er valgfri, er EØS-retten. Det er hovedgrunnen, verken mer eller
mindre, og jeg har lyst til å avvise påstandene som er kommet i
innleggene om at dette først og fremst har som formål å subsidiere
enkelte skattytere. Nei, hovedmålet med denne endringen er å forenkle,
skape enklere regler for riktig beskatning og rydde opp i muligheten
for fortsatte feil, som vi jo har fått flere påpekninger av fra
Riksrevisjonen.
Sigbjørn Gjelsvik (Sp) [10:42:45]: Hvis en mener at utenlandske
arbeidstakere skal over på den nye ordningen, hadde jo det fornuftige
vært å innføre den som et pålegg. Her har en valgt å ha dette som
en valgfri ordning, og det er jo logisk at utenlandske arbeidstakere ikke
velger den nye ordningen med mindre det medfører lavere skatt for
dem. Og det er nettopp det som er problemet med dette systemet:
Man etablerer en ordning der norske arbeidstakere ikke kan velge
hvilken skatteregel de skal være underlagt, men utenlandske arbeidstakere
får altså et privilegium, som statsråden nå sier er på grunn av
EØS-avtalen. Eller er det sånn at norske arbeidstakere også vil
få et slikt privilegium i framtiden?
Statsråd Siv Jensen [10:43:25]: Hvis man velger denne ordningen,
fratar man samtidig seg selv muligheten for ethvert fradrag som
alle andre skattytere har i skattesystemet. Så man tar et valg.
Vurderingen så langt er at den satsen vi har lagt til grunn, er
en riktig sats. Og det er i tråd med et system man har hatt i Sverige
i mange år, og som har vært en god og forenklet ordning. Så igjen:
Hele hovedpoenget med å gjøre dette er å rydde opp, forenkle og
fjerne risiko for feil. Det får vi erfare etter at ordningen er
innført.
Presidenten: Replikkordskiftet
er omme.
De talerne som heretter får ordet,
har en taletid på inntil 3 minutter.
Rigmor Aasrud (A) [10:44:16]: Med lov skal landet bygges,
heter det. Derfor foreslår Arbeiderpartiet å fjerne loven som gir
avgiftsfritak for import under en bestemt beløpsgrense. Loven bidrar
ikke til å bygge landet. Den undergraver arbeidsplasser, belaster
miljøet, gir staten unødvendige utgifter og reduserer statens inntekter
– inntekter som kan brukes til å forsterke tilbudene på sykehus
og i barnehage og for å øke innsatsen for et bedre klima. Når Fremskrittspartiets
Njåstad dytter utredninger foran seg, er det grunn til å minne om
at dette er et etablert system med beløpsgrense for det som er over
350 kr, i motsetning til poseavgift og andre avgifter, som ikke
har vært utredet.
NHO sier det er tidskritisk at myndighetene
viser handlekraft og avvikler ordningen. Virke sier:
«(…) vi ser virkelig ingen grunn
til å kaste bort tid, og ikke minst arbeidsplasser og skattekroner,
på en utredning – ordningen burde kunne avvikles på dagen.»
Fagforeningenes holdning er også
klar og følger samme argumentasjon.
At regjeringen ikke legger mye vekt
på fagforeningene, er kanskje ikke uventet, men at verken NHO eller Virke
har gjennomslag hos partiene som mener de er opptatt av norsk næringsliv,
er oppsiktsvekkende. Regjeringens mantra i fem år har vært at det
er nødvendig å gi bedriftene ved deres eiere store skatteletter.
Det skal angivelig være gjort for å sikre norske arbeidsplasser.
Er omsorgen for arbeidsplasser bare knyttet til skattelette? Hvorfor
gjør ikke regjeringen og stortingsflertallet mer for å ta vare på
arbeidsplasser i dagligvarehandelen og annen detaljhandel som rammes
av 350-kronersgrensen for fritak?
Dette er bransjer som ofte omtales
som en av regjeringens viktigste inkluderingsarenaer. Mange som
trenger hjelp inn i arbeidslivet, får arbeidstrening nettopp i disse
bransjene. Hvorfor skal disse bransjene da møte en ekstra konkurranse
fra billig direkte import?
Ifølge Virkes tall kommer l5 millioner
pakker fra Kina inn til Norge, de har en gjennomsnittsvekt på 170 gram.
Økningen er stor og utgjør mellom 25 og 30 pst. av totalen. Postforsendelser
fra Kina sendes omtrent fri for fraktkostnader fordi Kina omfattes
av FNs postavtale som skal bidra til at utviklingsland har råd til å
sende i posten.
Postens direktør sier de taper penger
på alle varer i brev som kommer fra disse landene. Det skaper uheldige
konsekvenser for Posten – selvsagt. De taper penger på dette, og
felleskassa – altså statsbudsjettet – må bidra. Norske nettbutikker
må betale langt mer i porto når de sender sine varer til norske
kunder. Det er langt dyrere å sende samme vare fra Sandefjord enn
fra Kina.
Slik bygger vi ikke landet.
Vetle Wang Soleim (H) [10:47:25]: Det er en generell sak,
men den går inn i mange av debattene vi skal ha senere i dag.
Når det gjelder kildeskatten for
utenlandske arbeidstakere, er det betimelig å spørre dem som er
imot innføringen slik den ligger i dag: Hvor høy sats er ønsket?
Det ønskes en vurdering. Vel, vurderingen er gjort. Det kan omtrent
ikke vurderes mer enn det er gjort. Det har vært på en bred høring.
Alle høringsinstanser har fått lov til å uttale seg om sitt ståsted,
og regjeringen har lagt seg på den høyeste satsen i høringsbrevet.
25 pst. er en samlende skattesats, det er tatt hensyn til dem som har
meldt inn sine ønsker og meninger.
I 2014 så vi at rundt 34 pst. av
skattyterne i Norge som har D-nummer, hadde minst ett utslag for
mulig feil i sin selvangivelse. At dette er valgfritt, er av hensyn
til EØS-avtalen. At ordningen innføres, er av hensyn til det å kreve
inn rett skatt. Jeg vet at Senterpartiet i utgangspunktet er imot
EØS-avtalen i sin helhet, men dette framhever, i denne saken, hvor
viktig det er at vi har utenlandske arbeidstakere som kommer og
bidrar til den veksten vi har i Norge.
Jeg synes det er en veldig merkelig
argumentasjon av Senterpartiet at man ikke ønsker å innføre en ordning
som vil skattlegge utenlandske arbeidstakere bedre enn man gjør
i dag. Hvis Senterpartiet faktisk er for kutt i byråkratiet og for
forenkling i det offentlige, er dette valget enkelt, da bør man
støtte opp om ordningen.
Hvilken sats vil Arbeiderpartiet
og Senterpartiet ha? Hvordan mener de da at flere vil gå inn i en
ordning, som er en forenkling, framfor dagens løsning, som, som
det er pekt på, har mange svakheter? Jeg håper vi kan få svar på
dette. Hovedproblemet er at med dagens system er problemet å innføre
rett skatt. Det er svært arbeidskrevende for skatteetaten å kreve
inn rett skatt i dag. Hvis dette er en ordning som kan medføre en
forenkling og at vi kan kreve inn riktig skatt, mener jeg det er
noe som bør støttes opp om i denne sal.
Sigbjørn Gjelsvik (Sp) [10:49:51]: Til skatteordningen for
utenlandske arbeidstakere: Det blir fra flere taleres side sagt
at dette vil bidra til forenkling. Her etablerer en en ordning som
er valgfri for den enkelte arbeidstaker. I prinsippet er det ikke
sikkert at det er en eneste utenlandsk arbeidstaker som vil benytte
seg av ordningen. Det gjenstår å se. Det har selvsagt også å gjøre
med hva slags skattesats en legger seg på.
Det er merkverdig når en sier at
en vil etablere – men beskriver alle de problemer som i dag er knyttet
til riktig skattlegging og til kontroll av utenlandske arbeidstakere
– en ordning som er valgfri for den enkelte arbeidstaker. Hvis den
enkelte utenlandske arbeidstaker ser seg tjent med å være en del
av det eksisterende system, altså det som er i dag, og ikke går
over til den nye ordningen, er han eller hun helt fri til å gjøre
det.
Derfor må jeg også si at jeg stusser
litt over resten av opposisjonen, som mener at dette er en grei
ordning å gå inn på – en ordning med valgfrihet for den enkelte
arbeidstaker, der en skrur skattesatsen opp. Hvis en skrur skattesatsen
tilstrekkelig opp, vil selvsagt alle utenlandske arbeidstakere finne
ut at det ikke er gunstig å gå inn i den nye ordningen, og blir
værende i den eksisterende ordningen. I så fall oppnår en ingen
forenkling. En oppnår ikke bedre kontroll.
Det er derfor Senterpartiet avviser
hele den nye ordningen. Hvis vi skal ha en ny ordning, er det fornuftig
å ha en ordning som gjelder for utenlandske arbeidstakere generelt,
der en er tydelig på hvilke regler som gjelder. Det er sikkert mange
arbeidstakere som synes det hadde vært fint å kunne velge hva slags
skatteordninger en skulle være underlagt. Også norske arbeidstakere
hadde syntes det var fornuftig at en selv kunne velge det som ga lavest
skatt, men det er ikke slik vi bygger opp skattesystemet i Norge.
Til representanten Njåstad, som
i stad var innom – og skrøt av – skatte- og avgiftslettelser fra
regjeringens side. Regjeringen har sammen med Venstre og Kristelig Folkeparti
sørget for 6,6 mrd. kr netto i økte avgifter i løpet av den perioden
den har sittet. Det gjelder sukker- og sjokoladevareavgifter, det
gjelder ca. 2 mrd. kr i økte avgifter på innenlands lufttransport,
det gjelder økt elavgift i flere runder og økte avgifter på drivstoff.
Senterpartiet har et annet alternativ,
som bl.a. innebærer lavere skatt for alle som har 700 000 kr eller
mindre i inntekt hvert eneste år. Det innebærer riktignok at noen
av dem som har høyest inntekt i Norge, må bidra med noe mer til
fellesskapet – men det har de rygg til å bære.
Ingrid Heggø (A) [10:53:01]: Den skatteendringa som vi snakkar
om no, med 25 pst. for utanlandske arbeidstakarar, vil gje ein konkurransefordel
for utanlandske arbeidstakarar, uansett korleis vi vrir og vender på
det. Over 14 000 kr meir vil ein utanlandsk arbeidstakar sitje igjen
med dersom han har ei inntekt opp under trinn 3.
Representanten Wang Soleim sa at
skattlegging av utanlandske arbeidstakarar vert betre enn i dag
fordi ein får inn meir i skattemidlar. Då må eg nesten spørja: Korleis
forklarer ein provenytapet på 50 mill. kr då?
Presidenten: Flere
har ikke bedt om ordet til sak nr. 1.
Innstilling
fra finanskomiteen om Representantforslag frå stortingsrepresentantane
Ingrid Heggø, Fredric Holen Bjørdal, Åsunn Lyngedal, Stein Erik
Lauvås, Ingalill Olsen, Hege Haukeland Liadal, Magne Rommetveit, Lise
Christoffersen, Arild Grande og Lene Vågslid om å utsetje iverksetjing
av vedtekne endringar i eigedomsskattelova og presisering i vilkåra
for å nytte overgangsregelen (Innst. 398 S (2017–2018), jf.
Dokument 8:158 S (2017–2018))
Presidenten: Etter
ønske fra finanskomiteen vil presidenten foreslå at debatten blir
begrenset til 3 minutter til hver partigruppe og 3 minutter til
medlemmer av regjeringen.
Videre vil presidenten foreslå at
det – innenfor den fordelte taletid – blir gitt anledning til replikker
med svar etter innlegg fra medlemmer av regjeringen, og at de som
måtte tegne seg på talerlisten utover den fordelte taletid, får
en taletid på inntil 3 minutter.
– Det anses vedtatt.
Vetle Wang Soleim (H) [10:54:52] (ordfører for saken): Jeg
vil først takke for arbeidet som er gjort i komiteen.
Deretter vil jeg si at det å fjerne
maskinskatten er en viktig seier for næringslivet over hele landet.
I likhet med formuesskatten er dette en skatt som rammer norske
bedrifter uavhengig av om de går med overskudd eller underskudd.
Man tapper norsk industri for egenkapital i tunge tider, noe som
igjen går ut over evnen til å holde seg selv gående og – ikke minst
– investere for framtiden.
Å senke skattene for norske bedrifter
og arbeidsplasser er et av de viktigste målene for denne regjeringen.
Uten arbeidsplasser i Norge vil ikke vårt velferdssamfunn holde
seg gående. Den kompetansen vi har bygd opp, vil ikke bli værende
i landet med mindre de kloke hodene har kapital til å forske og
drive fram nye, innovative løsninger i næringslivet.
Jeg skal ikke bruke mye mer tid
nå på å si hvorfor dette er et riktig grep, men jeg vil likevel
si at vi allerede nå ser effekten av den endringen som er gjort.
For eksempel signaliserer Statkraft tydelig at de nå kan begynne
å investere i datasentre i Norge, nå som en av våre ulemper og uforutsigbare
faktorer er fjernet. Framveksten av datasentre skyldes nok også
behovet for mer tilgang på grønn kraft, men det er ingen tvil om
at slike positive endringer i rammebetingelsene spiller en stor
og avgjørende rolle når investeringsbeslutningene skal tas.
Så til representantforslaget fra
Arbeiderpartiet: For det første hevdes det at det ikke er tid til
å gjennomføre den takseringsjobben som er nødvendig. Denne endringen
ble vedtatt i desember i fjor, og fristen for å finne eiendomsskattegrunnlaget
som skal inngå i kompensasjonsordningen, er 1. mars 2019. Med andre
ord hadde man godt over ett år på å gjøre den nødvendige takseringen.
Og det er differansen mellom den taksten som er satt for det gjeldende
anlegget i 2018, og den nye taksten for 2019, som er det som skal
kompenseres og trappes ned over sju år. Og fra 2019 er verk og bruk
fjernet som et beskatningsalternativ. Dermed trengs det bare én
ny taksering for 2019, og det som da må takseres, er tomt og bygning
med maskiner og utstyr som tjener bygget.
Dette er en vesentlig lettere taksering,
og lovforberedelsen som ble lagt fram ved statsbudsjettet for 2018, er
tydelig. Når jobben blir såpass mye enklere, vil også antallet takstmenn
som kan gjennomføre jobben, øke betraktelig. Dessuten er det slik
at mange takstrapporter allerede i dag skiller mellom de ulike kategoriene
– bl.a. gjør Arbeiderparti-styrte Oslo det i sine takstrapporter for
2017 – noe som fører til at jobben nesten allerede er gjort. Og
det påhviler nå kommunene å gjennomføre den nødvendige taksering
i god tid før fristen, noe som er fullt mulig.
Når det gjelder presisering av overgangsregelen,
berørte jeg det i mitt innlegg i forrige sak. Denne endringen er
veldig positiv for næringslivet. Vi fjerner en gammel bestemmelse
som har vist seg veldig vanskelig å bruke i rettsvesenet, og det
er sørget for kapital og investeringsevne til å skape flere arbeidsplasser
over hele landet, også i de kommunene som er imot denne endringen.
Ingrid Heggø (A) [10:57:59]: Saka her i dag handlar om å
tilpassa kartet til terrenget etter vedtaket som vart gjort ei sein
natt om å fjerna eigedomsskatten på verk og bruk, også kalla maskinskatten.
Overgangsreglane som kom, var uklare: Kunne kommunane skriva ut
eigedomsskatt berre på bygg og tomt, skulle desse trappast ned,
og måtte ein utvida til all næringseigedom for å koma inn under
overgangsreglane? No i revidert har regjeringa måtta koma med desse
etterlyste presiseringane. Det er bra, og det gjer at vi ikkje fremjar
den delen av vårt opphavlege forslag. Men framleis er det mykje uavklart
– og uklart – og kriteria for kompensasjonsordninga kom ikkje i
revidert, slik som det var lova.
Det er heile 348 kommunar som skriv
ut eigedomsskatt på verk og bruk i dag. Vil alle rekka retakseringa innan
fristen? Og er det nok takstmenn? Eit samla Kommune-Noreg seier
nei, fordi mengda som skal takserast, aukar. På grunn av bortfall
av skatteinntekter frå verk og bruk må ein no innføra eigedomsskatt
på andre små og mellomstore bedrifter for å kunne oppretthalda tilbodet
til skule, eldre og helse. Kommunesamanslåingar: Her må alle retaksera
for å ha sams reglar innan 2020, og dei må gjera dobbeltarbeid.
Regjeringspartia føreset òg at takseringa
basert på den nye avgrensinga vil vera vesentleg enklare enn i dag –
men det vert det ikkje. Reglane for kva som skal inngå i omgrepa
i lova, som «produksjonsutstyr» og «produksjonsinstallasjonar»,
er framleis uklare. Det er vanskeleg å skilja mellom kva som tener
produksjonen, og kva som tener bygget. Endra grensesnitt: Ny lov
krev vurdering for kvart enkelt bruk, om resteigedomen skal vurderast
etter marknadsverdi eller attkjøpsverdi. Det er uklart korleis marknadsverdien
skal fastsetjast. Langt frå alle takstrapportar skil mellom bygg,
tomt og maskinar. Det vert òg sagt at ein i framtida skal bruka
same metode som for næringseigedomar, men det ligg ikkje føre nokon
eins praksis for verdsetjing av næringseigedomar.
Her trengst det framleis spisskompetanse.
Det er ikkje slik at takstmenn i Norges Takseringsforbund driv med
eigedomsskattetaksering. Retakseringa føreset at takstmannen har
gjennomført taksering etter eigedomsskattelova og har ein praksis
med utgangspunkt i den lova. Det er her avgrensinga kjem inn.
Presidenten: Representanten
ønsker kanskje å ta opp forslaget i saken?
Ingrid Heggø (A) [11:00:45]: Det skal eg, og eg tek hermed
opp forslaget i saka.
Presidenten: Da
har representanten Heggø tatt opp forslaget hun refererte til.
Sigbjørn Gjelsvik (Sp) [11:01:05]: Jeg merket meg at det
fra saksordførerens side ikke er måte på hva denne skatteendringen,
som ble gjennomført i statsbudsjettet for inneværende år, skal få
av positive konsekvenser ute i landet – en endring som flertallet
selv anslår til en reduksjon på 500 mill. kr. Når det samme flertallet
over natten øker sukker- og sjokoladeavgiften og avgiften på ikke-alkoholholdige
drikkevarer med 2 mrd. kr, er det tydeligvis helt greit, og når
en har økninger i avgiftene på innenlands lufttransport på 2 mrd. kr,
skal en tydeligvis kunne leve helt fint med det. Når en fjerner
startavskrivningene i saldogruppe d for dem som bl.a. investerer
i nye maskiner innenfor industrien, en endring som ble vurdert å
gi 1,8 mrd. kr i økt skatt, er det tydeligvis også noe næringslivet
skal leve veldig fint med. Men ved en endring en selv vurderer til
0,5 mrd. kr i lettelse, er det tydeligvis ikke måte på hvor store
konsekvenser det skal ha i positiv retning.
Det hadde vært særdeles klokt i
denne saken, det viser også det vi har til behandling nå, å bruke
mer tid på gjennomgang av endringene som ble gjort før jul – bruke
tiden gjennom et lovutvalg, også fordi det er krevende grensedragninger.
En hadde gjort noen grensedragninger i regjeringens forslag, og
så kom det nye grensedragninger gjennom budsjettavtalen, og en ser
fortsatt at dette er svært uklart for kommunene som er berørt. Det
eneste en vet, er at de kommunene som er berørt, vil tape, mens
internasjonale aktører og staten sikrer seg gjennom endringene som
blir gjennomført.
Det er et stort problem at kompensasjonsordningen
som er varslet, ikke blir lagt fram, mens en har framdrift i det
som går på iverksettelsestidspunkt for endringene. Det er 348 kommuner
som i dag utskriver eiendomsskatt på verk og bruk, og som skal foreta
en retaksering i løpet av noen få måneder. Det er kommet tydelige
tilbakemeldinger fra både KS, vannkraftkommunene, industrikommunene
og petroleumskommunene om at dette er krevende, når det gjelder
både tempoet og innholdet i retakseringen som skal gjøres – hva
som er bygg, hva som er installasjon, hva som tjener produksjonen,
og hva som tjener bygget, og det er bl.a. uklart hva som ligger
i markedsverdi.
Det er særdeles viktig å få til
en utsatt gjennomføring. Det er klokt å bruke tid her. Det har flertallet
så langt ikke gjort. Jeg synes det er synd at en ikke støtter våre
forslag.
Kari Elisabeth Kaski (SV) [11:04:15]: SV var og er imot endringene
i eiendomsskatten som ble vedtatt i forbindelse med statsbudsjettet
i høst. Kommunal eiendomsskatt er med på å sikre velferden i lokalsamfunnene
rundt omkring i hele landet og gir lokale ringvirkninger av næringsvirksomheter.
Eiendomsskatten er en viktig del av det lokaldemokratiske handlingsrommet
– som den eneste lokalt bestemte inntektskilden som kommunene selv
kan bestemme over.
Det er i dag 348 kommuner som skriver
ut eiendomsskatt på verk og bruk. Lovendringen innebærer at samtlige
av disse verkene og brukene må retakseres innen 1. mars neste år.
Arbeidsbyrden og kompleksiteten er forskjellig for hvert av brukene.
Det burde kunne gjøre større inntrykk når en samlet kommunesektor
sier at det ikke er mulig å få gjennomført retakseringen av alle
verk og bruk samtidig i alle kommuner innen fristen.
Det er også interessant at denne
regjeringen, som mener seg å være så opptatt av effektivisering,
ikke ser de store utfordringene i at denne retakseringen må skje parallelt
med kommunesammenslåingen. Finansministeren anerkjenner at det blir
vanskelig for kommunene å rekke fristen, men ber om at kommunene
harmoniserer så raskt som mulig. Man bestiller i realiteten en solid
porsjon dobbeltarbeid.
Selv om vi er uenige i hele denne
endringen, burde det kunne være mulig å enes om at det å få på plass
riktig taksering og felles harmoniserte, klare regler vil være klokt
for gjennomføringen, staten og kommunene.
Stortinget har vedtatt en kompensasjonsordning som
er begrenset oppad til 500 mill. kr. Beløpet er ikke tilstrekkelig
til å kompensere for kommunenes inntektsbortfall. Kartlegging viser
at 119 kommuner vil få et tap som overstiger 500 mill. kr, og når
vi vet at hele 348 kommuner skriver ut eiendomsskatt på verk og bruk,
burde det være åpenbart at kompensasjonen må økes. Iverksettelsen
av denne endringen burde i alle fall utsettes til en bedre har utredet
det reelle skattetapet og hvordan kompensasjonen faktisk skal fordeles.
Abid Q. Raja (V) [11:06:45]: Ulikt talerne fra Arbeiderpartiet,
Senterpartiet og SV som var på talerstolen nå før meg, er vi fra
Venstre veldig glade for at maskinskatten ble fjernet i statsbudsjettet
for 2018. Det er en seier for økt næringsliv i hele landet. Maskinskatten
var byråkratisk, uforutsigbar og vilkårlig. Representantforslaget
er dermed et forsøk på omkamp fra opposisjonen, men heldigvis ikke
en omkamp de vinner. Fjerning av maskinskatten vil føre til flere
arbeidsplasser og bedre vilkår for norske bedrifter. Det skal vi
være glade for. Det er nemlig noe grunnleggende feil med å skattlegge
produksjonsmaskiner, verktøy som trengs for å skape merverdi, arbeidsplasser
og verdiskaping.
Vi har fått med oss at noen kommuner
er bekymret for frafallet av en inntekt, men saken er at ved å fjerne skatten
gjør vi det lettere for bedrifter å etablere seg i nettopp disse
kommunene. Det vil skape flere lokale arbeidsplasser og ha positiv
innvirkning på en hel rekke andre sektorer som er avhengige av hjørnesteinsbedrifter
for å blomstre. Etablering av datasentre er bare ett eksempel på
hvor skadelig maskinskatten er, og hvor viktig det er at fjerningen
av den gjennomføres.
Vi må også ha med oss at dette har
en utfasingstid på syv år, og med tilnærmet full kompensasjon for
kommuner som får redusert sine inntekter. Derfor er jeg veldig glad
for at forslaget ikke fører fram.
Statsråd Siv Jensen [11:08:43]: Eiendomsskatt på maskiner
og produksjonsutstyr har vært tyngende for mange bedrifter i lang
tid. Dette var derfor et riktig og viktig grep. Nå ser vi også nyetableringer
som følge av den bedrede forutsigbarheten som regelendringen utgjør.
En utsettelse på bakgrunn av en påstand om at kommunene ikke rekker
å retaksere, mener jeg er både uklok og unødvendig. Overgangsregelen
har betydning for differansen mellom taksten for 2018 og den nye taksten
for 2019, hvor sistnevnte ikke inkluderer produksjonsutstyr og produksjonsinstallasjoner.
Det er derfor bare nødvendig å foreta én ny taksering. Denne taksten
vil bare omfatte tomt og bygning. Jeg legger til grunn at det normalt
er produksjonsutstyret som er mest krevende å taksere. Taksering
basert på den nye avgrensningen vil være vesentlig enklere og mindre
tidkrevende enn full taksering av anlegget inkludert maskiner og
utstyr, som etter de tidligere reglene.
De nye takstene skal baseres på
markedsverdi, mens man for verk og bruk bygde på gjenanskaffelsesverdien, noe
som normalt krever en bredere vurdering. Taksering etter de nye
reglene vil kreve mindre spesialkompetanse, og antallet potensielle
takstmenn vil øke. Videre viser jeg til at eksisterende takster
i mange tilfeller skiller mellom bygning, tomt og maskiner. Det
vil derfor kunne være arbeidsbesparende å basere de nye takstene
på disse. Vanligvis vil det heller ikke være vanskelig å avgjøre
hva som utgjør produksjonsutstyr, da dette i mange tilfeller vil
være sammenfallende med hva som utgjorde arbeidsmaskiner etter de
tidligere reglene.
Det er også argumentert med at kommunesammenslåing
i de kommunene hvor dette er aktuelt, tilsier en utsettelse. Problemer
i forbindelse med kommunesammenslåinger løses normalt gjennom overgangsordninger
med hjemmel i inndelingsloven.
Så er det anført at overgangsregelen
er uklar og bør presiseres. Dette gjelder blant annet med hensyn
til om kommuner som i 2018 bare skriver ut eiendomsskatt på verk
og bruk, må utvide utskrivingen til all næringseiendom for å kunne
benytte overgangsregelen. Regjeringen har fremmet forslag i Prop.
86 LS for 2017–2018 om en presisering av overgangsregelen, slik
at det fremgår direkte av ordlyden at en slik utvidelse ikke vil
være nødvendig.
Presidenten: Det
blir replikkordskifte.
Ingrid Heggø (A) [11:11:07]: Ein sein nattetime gav kommunane
som hadde eigedomsskatt på verk og bruk, eit inntektstap på rundt
1 mrd. kr. Enno veit ikkje den enkelte kommunen kor mykje dei faktisk
tapar. Den oversikta har vi ikkje fått. Når kjem oversikta over kor
mykje dei enkelte kommunane tapar?
Statsråd Siv Jensen [11:11:33]: Først til denne påstanden
om en sen nattetime: Dette er et forslag som har vært grundig utredet
og diskutert gjennom lang tid før regjeringen foreslo det for Stortinget.
Det som ble diskutert i forhandlingene, var overgangsregler, nettopp
for å gi kommunene noe bedre tid til å tilpasse seg. Det mener jeg
vi har ivaretatt på en god måte, og med de overgangsordningene og
presiseringene som ligger i dette fra regjeringen, mener jeg – som
jeg også sa i mitt innlegg – at vi har kvittert ut den uroen som
enkelte i opposisjonen har tatt til orde for.
Ingrid Heggø (A) [11:12:09]: Då 118 av 348 kommunar hadde
meldt inn inntektsbortfallet, var summen 501 mill. kr. Ein samla
komité har erkjent at 500 mill. kr ikkje på langt nær er tilnærma
full kompensasjon. Vi høyrde i fleire av innlegga frå representantane
frå regjeringspartia at det var full kompensasjon. Kva kriterium vert
lagde til grunn for ny kompensasjon til kommunane?
Statsråd Siv Jensen [11:12:44]: La meg først understreke
hva denne saken handler om. Den handler om å legge til rette for
næringsvirksomhet rundt omkring i landet. Og, som jeg sa i mitt
innlegg, denne endringen fører til at det blir flere nyetableringer
i norsk næringsliv. Det er bra.
Jeg merker meg at litt av diskusjonen
og argumentasjonen som kommer fra opposisjonen, er litt vikarierende,
litt avhengig av hvilken sak vi diskuterer. I det ene øyeblikket
fremstiller man det som at man er rørende opptatt av næringslivet,
men i det neste øyeblikket er det ikke næringslivet som står på
dagsordenen i det hele tatt, da er det kompensasjon til kommunene
man er opptatt av. Kommuneøkonomien i Norge er god. Kommune-Norge
går med solide overskudd. Det har aldri vært færre kommuner på ROBEK-listen.
Det tror jeg taler for at å rydde opp i dette og legge til rette
for næringsvirksomhet er en god løsning.
Sigbjørn Gjelsvik (Sp) [11:13:39]: Finansministeren har i
sitt svar hvor hun avviser behovet for utsatt iverksetting, sagt
at taksering etter de nye reglene vil kreve mindre spesialkompetanse.
Dette er jo direkte i strid med det som kommunene selv framhever.
Blant annet har industrikommunene skrevet følgende: Kommunene vil
reise spørsmålet om hvorvidt departementet har tilstrekkelig innsikt
i hvordan gjeldende takster er bygd opp. For mange kommuner er situasjonen
at takstene i stor grad må bygges opp på nytt fordi det ikke er
spesifisert i tomt, bygning og tilbehør som tjener bygningen. Industrikommunene
mener det er feil når finansministeren gir inntrykk av at kommunenes retakseringsarbeid
vil være mindre komplisert og lite tidkrevende.
Hva slags informasjon sitter finansministeren
på som industrikommunene, som selv er inne i problemstillingene,
og som kjenner sin hverdag, ikke har?
Statsråd Siv Jensen [11:14:38]: Disse detaljene redegjorde
jeg godt og grundig for i mitt innlegg, som jeg nettopp holdt. Jeg
mener at opposisjonen lager unødvendige problemstillinger ut av
dette. Vi har varslet dette. Det er en betydelig periode med en
overgangsordning. Nå kommer det nye presiseringer om dette.
Jeg må si jeg forundrer meg ganske
mye over representanten Gjelsvik, som i det ene øyeblikket fremstiller seg
selv som en mann som er rørende opptatt av næringslivets vilkår
og interesser, mens det i denne saken overhodet ikke er i nærheten
av å være på hans bord – og det i en situasjon hvor kommuneøkonomien
er bunnsolid. Kommune-Norge går med solide overskudd. Jeg mener
at det er et godt egnet tidspunkt for å gi en lettelse til næringslivet
rundt omkring i Distrikts-Norge.
Sigbjørn Gjelsvik (Sp) [11:15:28]: Senterpartiet har i sine
alternative budsjetter foreslått målrettede lettelser for norsk
næringsliv, og vi har foreslått lavere avgifter enn det som er i
inneværende års budsjett fra regjeringspartienes og flertallets
side.
Til det som handler om eiendomsskatten
på verk og bruk: Det er fornuftig å foreta dette gjennom et lovutvalg
når en ser de krevende avgrensningene som er, noe en også ser i
den saken vi nå behandler, når det gjelder iverksettelsestidspunkt.
Det som er faren, er at den utviklingen som har skjedd under Siv
Jensen som finansminister, vil fortsette – nemlig at det vil bli
økt eiendomsskatt ute i kommunene, at det vil bli økt eiendomsskatt
på bolig, og at det vil bli økt eiendomsskatt på annet næringsliv,
fordi kommunene ikke har noe oljefond å hente fra. Når de da ikke
får kompensasjon, må de finne andre løsninger for å hente inntektene.
Er det det man vil se i framtiden
fra finansministerens side, at utviklingen med økt eiendomsskatt
i kommunene vil eskalere med den endringen som her skjer?
Statsråd Siv Jensen [11:16:30]: Det er opp til kommunene
selv å bestemme om de vil innføre eiendomsskatt eller ikke. Jeg
registrerer at det er svært mange Senterparti-ledede kommuner som
gjør nettopp det. De følger da åpenbart det samme prinsippet som
Senterpartiet gjør i Stortinget: Man later som om man er næringslivets
beste venn, men skjerper skatte- og avgiftsbeleggingen samlet sett
med mange milliarder kroner.
Det er en ærlig sak at Senterpartiet
er uenig i denne lettelsen for norsk næringsliv i distriktene. Men
å komme med et forslag som i realiteten egentlig er å be om en utsettelse
på en sak, fremstår bare som en omkamp. Dette har vært et godt utredet
forslag, dette er fornuftig, dette gir arbeidsplasser i distriktene,
og vi har til hensikt å gjennomføre det.
Sigbjørn Gjelsvik (Sp) [11:17:13]: Det som er fornuftig når
en skal gjennomføre store endringer, er at en gjør det på den måten
som en ordinært sett gjør det på i Norge, med et lovutvalg der berørte
parter får se på endringene før en iverksetter dem, og der berørte
parter får tilstrekkelig tid til å gjennomføre endringene – spesielt
når det er behov for å foreta retaksering i 348 kommuner i Norge.
Det er fornuftig.
Senterpartiet har gjennom sine opplegg
bidratt til å redusere skattebelastningen for norsk næringsliv i
mange sammenhenger. Vi foreslår også en vesentlig styrket kommuneøkonomi,
slik at en bl.a. kan redusere eiendomsskatten i Norge – i motsetning
til det regjeringen gjør, som i stedet foreslår reduserte skatter
for dem som har mest fra før. Hvorfor kan en ikke fra regjeringens side
i stedet styrke kommuneøkonomien, slik at en slipper eiendomsskatt
i så mange kommuner i Norge?
Statsråd Siv Jensen [11:18:10]: Denne regjeringen har jo
styrket kommuneøkonomien. Jeg vet ikke hvor sterk kommuneøkonomien
må være i Senterpartiets øyne før Senterpartiets ordførere rundt
omkring i landet lar være enten å innføre eller øke eiendomsskatten. Det
er et valg. Det enkleste en politiker kan gjøre, er å stikke skatterøret
inn i folks lommer for å løse oppgaver som man har lyst til å finansiere
i kommunen. Jeg er uenig i det, jeg er grunnleggende ikke tilhenger
av eiendomsskatt, for jeg mener at den er grunnleggende usosial.
I denne saken handler det om eiendomsskatt på verk og bruk, på maskiner,
for norsk næringsliv lokalisert i distriktene. For det første er
dette en ordning som er grundig utredet, den krever ikke mer utredning. For
det andre har man gjennom behandlingen i Stortinget sikret gode
overgangsordninger.
Kari Elisabeth Kaski (SV) [11:19:07]: I november stilte jeg
et skriftlig spørsmål til finansministeren om Narvik kommune og
gruveselskapet LKAB, som jo har bidratt vesentlig til kommuneøkonomien
gjennom inntektene i eiendomsskatten for verk og bruk. Spørsmålet
mitt da var når kommunen får vite hva slags kompensasjon de får,
hvor lenge den vil vare, når den kommer, og hvilken fordeling det
vil være. Da svarte finansministeren at det skulle hun komme tilbake
til Stortinget med på egnet måte.
Det spørsmålet gjør seg gjeldende
i dag også, for det er fortsatt uklart, etter at vi har fått revidert,
når kommunene får oversikt over kompensasjonen. Og det er grunn til
å legge til her at en forutsetning for en god økonomi ute i kommunene
er at kommunene har mulighet til å planlegge framtidige budsjetter.
Statsråd Siv Jensen [11:20:07]: Det siste er jeg helt enig
i. Det er viktig for kommunene å kunne ha forutsigbarhet, slik at
de kan lage realistiske budsjetter. Men det betyr ikke at man må
skattlegge lokalt næringsliv og lokale innbyggere gjennom unødvendig
høy eiendomsskatt. Det er noen av oss som mener at lavere skatter
og avgifter er bra for husholdningene og bra for norsk næringsliv
fordi man får beholde verdiskapingen sin selv, beholde mer av inntektene
sine selv, fremfor at det er politikerne som skal fordele pengene
på deres vegne.
Dette viser seg altså allerede nå
å være en god ordning, som skaper ny verdiskaping i Distrikts-Norge.
Jeg er veldig tilfreds med at vi har innført dette, og mener at vi
har svart ut mange av de problemstillingene som har vært på tapetet,
i løpet av saksbehandlingen.
Kari Elisabeth Kaski (SV) [11:20:57]: Jeg opplevde ikke at
jeg fikk et svar på spørsmålet mitt. For Narvik kommune konkret
er det 37 mill. kr som er inntektsbortfallet. Vi kan godt være uenige
om eiendomsskatten – det er SV og Fremskrittspartiet – men det må
allikevel være mulig å få en forståelse fra regjeringen og finansministerens
side for at det er ønskelig for kommunene å vite hvordan fordelingen
av kompensasjonen blir. Man setter jo kommunene i en ganske umulig
situasjon når de ikke engang får vite når de får vite hvordan inntektene
vil bli framover. Det mener jeg finansministeren burde kunne svare
på.
Statsråd Siv Jensen [11:21:31]: Vi har gitt den informasjonen
som er tilgjengelig, til Stortinget og vil komme tilbake med ny
informasjon når den er tilgjengelig.
Presidenten: Replikkordskiftet
er dermed omme.
De talere som heretter får ordet,
har også en taletid på inntil 3 minutter.
Åsunn Lyngedal (A) [11:22:00]: Det vil veldig ofte falle
feil ut når man gjør lovendringer i et over hundre år gammelt regelverk,
der rettspraksis har finmeislet hvordan man skal foreta disse takseringene,
uten at man utreder konsekvenser, eller at de som er satt til å forvalte
dette regelverket, vet hvilke regler som nå gjelder for taksering.
Lovendringen er i seg selv ikke god, og med dette utsettelsesforslaget
har vi forsøkt å hindre noen av de dårligste utslagene.
Kommunene har hatt ansvar for tre
typer takseringer. Det har vært på boliger, det har vært på næringseiendom,
og det har vært på verk og bruk, store, komplekse fabrikkanlegg.
Det endrer ikke fakta om taksering av verk og bruk at man finner
på et nytt navn, maskinskatten. Den har aldri rammet dataservere.
I statsbudsjettet fjernet man hele
kategorien verk og bruk, uten en lovutredning i forkant, og uten
at kommunene visste hvordan de nå skulle taksere. Skal fabrikkanlegget
takseres som kiosken på hjørnet? Regjeringen vet ikke noe om hvem
som tjener mest på endringen, f.eks. hvor mange store, utenlandske
konserner det nå er som slipper å betale noen som helst slags skatt
til Norge. Jeg stilte et skriftlig spørsmål om det før jul, og regjeringen bekreftet
det: Vi vet ikke hvor mye av disse pengene som går til utlandet.
I Nordland betaler tre store produksjonsanlegg
til sammen 45 mill. kr. Det er amerikanske Alcoa i Mosjøen, det
er Bluestar i Sørfold, og det er LKAB i Narvik. Staten har sagt
at de vil betale denne skatten for dem, gjennom en kompensasjonsordning
til kommunene. I tillegg til at det er ganske uvettig bruk av skattepengene våre,
er det uholdbart at kommunene ennå ikke vet hvor stor kompensasjon
de får.
Sånn går det når man har et håp
om at en endring skal skape nye arbeidsplasser, men ikke tar seg
bryet med å utrede fakta. Jeg hører det er påstått i salen her i dag
at det har skapt nye arbeidsplasser, men jeg er redd at denne endringen
er som med den generelle lettelsen i formuesskatten: Det kan ikke
dokumenteres at det skaper arbeidsplasser, og man ønsker ikke å
bygge på fakta. Det trengs tro.
Arbeiderpartiet vet at det er mye
annet som har avgjort at de store bedriftene har valgt Norge. Det
er kraftressursene våre, som er grunnleggende for flere av de store
bedriftene, det er tilgang på arealer, det er rent vann og andre
naturressurser, og det er ordnede myndighetsforhold. Vi har vært
karakterisert av forutsigbarhet. Denne regjeringen er ikke forutsigbar
når det gjelder skatteregimer, verken for bedrifter eller for kommuner.
Vetle Wang Soleim (H) [11:24:54]: Jeg har lyst til å kommentere
mange ting, men for å ta siste representants innlegg: Det sies at
det aldri har rammet datasentre. Vel, det er i så fall merkelig,
når vi ser at det nå faktisk er en økning i antall datasentre, og
når store aktører som Statkraft signaliserer at det nå er på tide
å investere.
I forslaget skriver Arbeiderpartiet
at det vil være et omfattende takseringsarbeid hvis kommunene som
vil miste inntekter som følge av denne endringen, må innføre eiendomsskatt
også på næringseiendom for å få inn nok penger. Jeg er sterkt uenig
i at kommunene nå må se seg tvunget til å innføre en helt ny skatt
på all næringsvirksomhet i kommunene, i alle fall når vi vet at
det er næringslivet som i stor grad sørger for arbeidsplasser, verdiskaping,
sponsing av frivillige, og at unge flytter tilbake til sin kommune,
og i alle fall når vi vet at kommunene blir kompensert for det inntektsbortfallet
de får, i overgangsordningen. Skal kommunene virkelig både innføre
en ny skatt og få kompensert for en gammel skatt? Det er ingen grunn
til å øke skattetrykket på næringslivet nå.
Jeg vil fra denne talerstol også
minne om at alle kommuner i dette landet får – basert på de samme
kriteriene og nøklene – nok penger til å drive sin kommune. Faktisk
har kommunenes frie inntekter økt under denne regjeringen, og antallet
kommuner som er på ROBEK-listen, har aldri vært så lavt. Derfor
er det ingen grunn til å følge opp forslaget fra Arbeiderpartiet
om å utsette iverksettingen av denne endringen, en endring som er
et etterlengtet og positivt bidrag til flere arbeidsplasser i Norge.
Så til Senterpartiet, som ønsker
et lovutvalg. Er det slik at Senterpartiet er for dette forslaget,
bare det skal gjennom et lovutvalg? Eller er det bare en ny måte
å utsette det på, for så i neste omgang å si nei? Denne saken har
vært gjennom en høring, i 2015. Den ble presentert i statsbudsjettet
for inneværende år. Den har vært utredet, og den har vært utredet
godt.
Så til det med takstmenn og kapasitet.
Ja, hvis kommunene nå setter i gang med den nødvendige takseringen,
og setter i gang med den tidlig, er det ingen signaler fra takstbransjen
om at dette ikke lar seg gjøre.
Når det gjelder verk og bruk: Ja,
man trengte spisskompetanse på det gamle regelverket for verk og
bruk. Men det er ingen grunn til å kreve en sånn spisskompetanse
når man skal taksere bygg og tomt, som jo er den jobben som nå skal
gjøres.
Arbeiderpartiet må kunne svare på:
Vil de også i sitt alternative budsjett for 2019 gå imot disse endringene? Vil
man faktisk reversere en skattelettelse for bedrifter som har store
maskiner i sin virksomhet? Kanskje bør de legge neste besøk til
næringsdrivende istedenfor til det lokale rådhuset.
Det er ikke slik at det er kommunebudsjettet
i kongeriket som skaper velferd i dette landet. Det er næringsliv,
og det er arbeidsplasser som skaper en verdi som beskattes til fellesskapet.
Det har venstresiden glemt, og dette utsettelsesforslaget er direkte
næringsfiendtlig.
Ingrid Heggø (A) [11:28:03]: Det som fekk meg til å ta ordet
igjen, var replikkordskiftet der statsråden ikkje i det heile svara
på korleis kriteria skal verta for kompensasjonsordninga. Det er
for lengst dokumentert at beløpet på 500 mill. kr langt ifrå er
tilstrekkeleg til å gje bortimot full kompensasjon. Difor spør eg
igjen: Korleis vert kriteria? Korleis skal desse midlane fordelast? Kven
skal ikkje få? Når kjem dette? Denne uvissa heng framleis over kommunane.
Dei skal laga budsjett utan å vita kva inntekter dei får. Det er
slik regjeringa er føreseieleg overfor kommunane.
Når ein ser at vedtak ein sein nattetime
har store manglar og feil, bør det rettast opp i. Her ber kommunane
om meir tid for å få rett taksering. Ein skulle tru at alle var
tente med at lovar og reglar var klare og greie å retta seg etter,
og at dei fekk tid til å gjennomføra det. Også kommunane treng føreseielege
rammevilkår og inntekter for å kunna oppretthalda tilbodet sitt
til skule, eldre og helse. Slike føreseielege vilkår burde kommunane fått.
Så til grøne datalagringssenter:
Ein tydeleg brydd NHO-direktør måtte erkjenna på LVK-møtet i førre
veke at dei grøne datalagringssentera – Mo i Rana, Vennesla og Ringerike
– nok var vedtekne lenge før den natta då kommunane mista eigedomsskatt
for ein milliard. Etter gjeldande praksis er serverar lausøyre i
verk og bruk, og her burde statsråden ha presisert i forskrift for
å fjerna all tvil. Då hadde ein sloppe å kasta barnet ut med badevatnet,
som ein no gjer. Det som iallfall er riktig, er det representanten
Ropstad sa under sak nr. 1 i dag – reglane var uklare. Det er nettopp
difor Arbeidarpartiet og fleire i opposisjonen har sagt at vi vil
ha eit lovutval som går igjennom det, få ein totalgjennomgang. Men
totalgjennomgang og oversikt er regjeringa imot.
Rigmor Aasrud (A) [11:30:51]: Jeg har et spørsmål til finansministeren,
som jeg håper hun kan svare på. Jeg hører til stadighet at finansministeren
sier at det er så mange kommuner som har kommet ut av ROBEK-lista.
Kan statsråden redegjøre for hvor mange kommuner som hadde vært
på ROBEK-lista uten eiendomsskatt, og er det å ikke være på ROBEK-lista
det endelige målet for hvordan Fremskrittspartiet og regjeringen mener
at man skal drive norske kommuner? Handler det om kvalitet, hva
man får ut av pengene, og hvilke tilbud som gis til befolkningen?
Eller måler man nå vellykketheten til norske kommuner bare ut fra
om man er på ROBEK-lista? Det er et helt sentralt spørsmål å få svar
på siden det brukes av regjeringens representanter til stadighet.
Hvor mange norske kommuner hadde vært på ROBEK-lista hvis man ikke
hadde hatt inntektene fra eiendomsskatt? Jeg tror det er ganske
mange.
Nils T. Bjørke hadde her
teke over presidentplassen.
Statsråd Siv Jensen [11:31:58]: Når det gjelder spørsmålet
fra representanten Aasrud, tenker jeg at det er lurt å ikke basere
seg på tro, men å basere seg på fakta. Det er et spørsmål jeg på
stående fot selvfølgelig ikke kan svare på, rett og slett fordi
det er et hypotetisk spørsmål.
Presidenten: Fleire
har ikkje bedt om ordet til sak nr. 2.
Innstilling
fra finanskomiteen om Representantforslag frå stortingsrepresentantane
Ingrid Heggø, Sigbjørn Gjelsvik, Kari Elisabeth Kaski og Kjell Ingolf
Ropstad om provenynøytral omlegging av finansskatten der forhøgd arbeidsgivaravgift
vert fjerna (Innst.
365 S (2017–2018), jf. Dokument 8:190 S (2017–2018))
Presidenten: Etter
ønske frå finanskomiteen vil presidenten føreslå at taletida vert
avgrensa til 3 minutt til kvar partigruppe og 3 minutt til medlemer
av regjeringa.
Vidare vil presidenten føreslå at
det – innanfor den fordelte taletida – vert gjeve høve til replikkar
med svar etter innlegg frå medlemer av regjeringa, og at dei som måtte
teikna seg på talarlista utover den fordelte taletida, får ei taletid
på inntil 3 minutt.
– Det er vedteke.
Vetle Wang Soleim (H) [11:33:14] (ordfører for saken): I
denne saken vil jeg gjerne takke komiteen for et utmerket samarbeid,
et samarbeid som har ført til at en samlet komité står bak forslagene
som fremmes. Jeg uttrykker denne gleden også med tanke på den forhistorien
som denne saken har. Skatteforliket fra 2016 er utgangspunktet for
skatten vi i dag har på finansielle tjenester, og i lys av det forliket,
som også et bredt flertall i Stortinget sto bak, er det bra at også
dette stortinget kan jobbe sammen.
For mitt vedkommende har det vært
viktig å gjøre et forsøk på å samle alle partiene på Stortinget
om et kompromiss og et felles standpunkt. Dette er av hensyn til
en viktig faktor som for alt næringsliv kanskje er viktigere enn
noe annet på dette området, nemlig forutsigbarhet i de rammevilkårene
man har framover. Partiene i denne sal har stor uenighet på flere
områder som gjelder skatt, men også vi må se at forutsigbarhet er
viktig for det næringslivet vi alle ønsker å støtte opp om. Så når det
er politisk grunnlag for å finne sammen til en felles løsning, mener
jeg vi skal sette oss ned og prøve å gjøre nettopp det, av hensyn
til at brå endringer og midlertidige løsninger ikke er ønsket av
næringslivet.
Skattlegging av finansielle tjenester
har vært tema i flere år. Stoltenberg II-regjeringen la i sitt siste
statsbudsjett, for året 2014, fram en skisse til hvordan man kunne skattlegge
finansnæringen med en generell merverdiavgift på gebyrbelagte tjenester,
sammen med en avgift på margininntekter i finanssektoren. Det ble
da varslet at modellen ville være en internasjonal nyvinning og
ville kreve et betydelig regelteknisk arbeid før Stortinget kunne
ta stilling til å innføre den. Både Finanskriseutvalget og Skatteutvalget
mente at regjeringen burde jobbe videre med den utfordringen det
er at finansnæringen ikke er nøytral når det gjelder merverdiavgiften.
Det sluttet også finanskomiteen seg til under skatteforliket i 2016,
og samtidig satte komiteen en frist for innføring av en skattlegging
til 2017. Når det ikke lot seg gjøre å få på plass en slik type
modell, innførte Stortingets flertall en enklere beskatning, som
vi har i dag. Den innebærer 5 pst. høyere skatt på lønn og at selskapsskatten
er beholdt på 25 pst.
I vedtaket der dagens finansskatt
ble innført, ligger det også at man ønsker en vurdering av skattens
innretning i lys av Hjelmeng-utvalgets arbeid opp mot EØS, og at
man skulle se nærmere på den relative fordelingen av lønn og overskudd
i fastsettelsen av finansskatten. Den vurderingen er regjeringen
i gang med. Det er også nedfelt i regjeringsplattformen at en slik
vurdering skal gjøres. Det en samlet komité i dag gjør, er å fastsette
et tidsløp for når man forventer at regjeringen skal levere noe tilbake
til Stortinget. Dette er en forutsigbar og god måte å gjøre det
på, og jeg takker igjen komiteen for et godt samarbeid.
Ingrid Heggø (A) [11:36:10]: Noreg treng fleire jobbar, ikkje
færre. Difor er det svært gledeleg at vi no har fått alle partia
med på at særskatten på arbeid i finansnæringa, skal bort. Det vert
på mange måtar som å helsa heim når eg, som har jobba 20 år i bank,
frontar ei sak som engasjerer så sterkt blant mine tidlegare kollegaer.
Brei politisk semje i skattesaker
er viktig og gjev føreseielege rammevilkår som står seg over tid.
Det fortener denne viktige næringa. Dagens modell er urettferdig
og har store negative konsekvensar, spesielt for dei små og mellomstore
bankane. Dette kan påverka konkurransen og trua mangfaldet av bankar.
Det er rett og slett ikkje rettferdig at finansnæringa skal verta
straffa for at dei har mange arbeidsplassar og filialar rundt om i
landet.
Arbeidarpartiet er til liks med
LO, Finans Norge og Finansforbundet bekymra for at dagens innretning
av finansskatten kan føra til nedlegging av arbeidsplassar, og då
særleg i distrikta. Vi ser òg at nedbemanninga i sparebankane auka
frå 1,4 pst. i 2016 til 4 pst. i 2017. Dette er mange arbeidsplassar.
Dagens forslag er todelt. Stortinget
ber om ei vurdering innan 2019 av om modellane med utvida grunnlag for
meirverdiavgift på finansielle tenester og avgift på margininntektene
er noko som bør jobbast vidare med eller ikkje – og også ei vurdering
av forslaget om forhøgd selskapsskatt skal betalast i terminar.
Forslaget betyr også at det no vert sett i gang arbeid med å finna
andre modellar, slik at den ekstraordinære arbeidsgjevaravgifta
på 5 pst. kan avviklast og erstattast med ei ordning som ikkje er
særskatt på arbeid. Regjeringa må leggja fram eit forslag seinast
i statsbudsjettet for 2020.
Det er full einigheit om at finansskatten
er komen for å bli, men det hastar med å få ei endeleg avklaring
på at særskatten på arbeid i finansnæringa skal bort.
Finansnæringa i Noreg er ei veldriven
næring, og Arbeidarpartiet føreslo i finansmarknadsmeldinga at det skulle
lagast ei eiga stortingsmelding om finansnæringa. Dette er også
noko både LO, Finans Norge og Finansforbundet har etterlyst. Eg
trur diverre ikkje vi får fleirtal for det forslaget vårt, som vert
fremja litt seinare i dag, men vi får sjå.
Jan Steinar Engeli Johansen (FrP) [11:39:08]: Forslagsstillerne
har som bakgrunn for forslaget et ønske om å erstatte dagens modell,
hvor en forhøyd skatt på arbeid inngår, med en modell hvor man legger
til moms på finanstjenester, og forutsetter samtidig at provenyet
opprettholdes. Dagens modell kan begrunnes med at merverdien beskattes
som et samlet resultat av den merverdien som tilføres gjennom arbeidskraft, kombinert
med selskapenes overskudd. Men dagens modell er ikke optimal, og
derfor er det også grunn til å vurdere hvordan man best og på en
mest mulig rettferdig måte kan beskatte finanssektoren.
For Fremskrittspartiet er det viktig
at et endret skatteregime for finansnæringen må være en endring
til det bedre – og tar opp i seg nødvendigheten av å være stabil, forutsigbar
og langsiktig, uten behov for nye endringer etter kort tid. Derfor
mener vi det er viktig å vente til regjeringens vurdering av finansskatten
foreligger.
Fremskrittspartiet slutter seg til
resten av komiteen som ber regjeringen vurdere om en modell med
merverdiavgift på finansielle tjenester og avgift på margininntekter
fortsatt bør arbeides med, og vurdere forslaget om forhøyd selskapsskatt
betalt i terminer.
Videre har vi sluttet oss til forslaget
om at regjeringen innen statsbudsjettet for 2020 skal komme tilbake til
Stortinget med et framlegg om en provenynøytral omlegging av finansskatten
og der forhøyd avgift på lønn blir fjernet, i tråd med det vi har
blitt enige om også i Jeløya-plattformen.
Vi ser fram til at regjeringens
vurderinger om en fornuftig beskatning forelegges Stortinget.
Sigbjørn Gjelsvik (Sp) [11:40:55]: Jeg vil takke saksordføreren
for et godt arbeid med saken. Det er svært gledelig at det nå ligger
an til at man får endret innretningen på finansskatten. Det er på
høy tid. Det ligger en tydelig bestilling fra en samlet komité i
innstillingen: Arbeidet med endret innretning på finansskatten må prioriteres
opp fra regjeringens side, framdriften skal meldes i statsbudsjettet
til høsten, og – ikke minst – det skal komme en ny modell for finansskatten
der den forhøyede arbeidsgiveravgiften blir fjernet, og det skal komme
i statsbudsjettet for 2020.
Det er en svært nødvendig endring
som her blir skissert fra komiteens side, en klar bestilling til
regjeringen. Senterpartiet har ønsket denne endringen over lengre tid.
Vi har foreslått det i våre alternative budsjetter – både for 2017
og for 2018. Det er viktig å fjerne det ekstra arbeidsgiveravgiftelementet
i finansskatten. Det er et element som bidrar til at det blir mindre
lønnsomt å ha ansatte. Kostnaden for de ansatte går opp, og som
representanten Heggø viste til, er det bekymringsfullt med den økende
nedbemanningen som en har sett i finansbransjen. Det blir en konkurranseulempe
for de bankene, ikke minst en del sparebanker rundt om i landet, som
baserer seg på en annen forretningsmodell enn andre banker, som
relativt sett har flere ansatte. Nettopp ut fra hensynet til de
bankene og til gode banktjenester i hele landet, basert på et mangfold
av banker, er det utrolig viktig å få en endret innretning på finansskatten.
Det er ulike modeller for hva som
i så fall skal komme. Jeg vil vektlegge at det er viktig at man
fortsatt utreder det som går på moms på finansielle tjenester i
kombinasjon med skatt på margininntekt, men det er også viktig å
se på økt skatt på overskudd i næringen.
Det er også viktige signaler som
blir gitt fra vår side, nemlig at dette skal være en provenynøytral
omlegging. Det er også viktig at man sørger for at en endring i
finansskatten ikke bidrar til incentiver til økt overskuddsflytting,
at man sørger for at det blir en rettferdig skattlegging av finansbransjen,
der også utenlandske aktører i Norge bidrar. Vi ser fram til forslaget
som kommer i forlengelsen av det som her blir vedtatt.
Kari Elisabeth Kaski (SV) [11:44:13]: SV er for finansskatt,
og vi har tatt til orde for dette i mange år før regjeringen innførte
det. SV har foreslått å innføre merverdiavgift for finanssektoren
i alle alternative statsbudsjetter siden 2013. Det var derfor gledelig
at regjeringen, til tross for tidligere krass kritikk av SVs forslag, innførte
finansskatt.
Vi var likevel forundret over modellen
som regjeringen la fram, hvor finansskatten var utformet som en kombinasjon
av ekstra arbeidsgiveravgift og høyere skattesats. En sentral begrunnelse
for å innføre merverdiavgift i finanssektoren er å sikre at sektoren
blir beskattet på lik linje med annet næringsliv. Med regjeringens
modell fikk man en rekke negative effekter, uten alle de positive
effektene med en slik skattlegging, som at næringslivet kan føre
momsregnskap for finansielle tjenester. En slik utforming av finansskatten
har ligget til utredning i Finansdepartementet over lengre tid,
men arbeidet med å se videre på den modellen kan ikke ha blitt prioritert
av regjeringen. Derfor hadde man heller ingen alternativ modell
klar når man først skulle innføre finansskatt.
Finans Norge og Finansforbundet
har også foreslått en alternativ modell for økt arbeidsgiveravgift.
Den modellen bygger på en økning av selskapsskatten sammen med forskuddsbetaling
av skatt, altså terminskatt.
I dag rammer dagens modell særlig
de små og mellomstore bankene. Konkurransen svekkes til fordel for utenlandske
foretak med få ansatte. Det er nå en fare for at dagens ordning
vil kunne føre til nedlegging av arbeidsplasser, særlig i distriktene.
Det er viktig at den nye skatten med ny modell omfatter alle banker
som opererer i Norge.
Vi er derfor veldig glade for at
vi nå får flertall for at regjeringen skal se på alternative modeller.
Jeg vil også takke for samarbeidet vi har fått til i komiteen om
det. Regjeringen skal legge fram både de modellene og forslag om
å fjerne arbeidsgiveravgiften i forbindelse med statsbudsjettet
for 2020.
Statsråd Siv Jensen [11:46:38]: Finansskatten ble innført
som en del av enigheten på Stortinget om skattereform og skal være
en skatt på merverdien i finansiell tjenesteyting. Merverdien i
produksjonen skapes både av arbeidskraft og av kapital. Derfor er
finansskatten lagt delvis på grunnlaget for arbeidsgiveravgift og delvis
på selskapenes overskudd.
Dagens finansskatt bidrar til å
redusere noen av de uheldige virkningene av at finansiell tjenesteyting
er unntatt fra merverdiavgift, og det er positivt. Men finansskatten
har også flere svakheter sammenlignet med en nøytral merverdiavgift.
Jeg viser i den anledning til mitt svarbrev til finanskomiteen,
datert 9. mai.
I representantforslaget har forslagsstillerne
vist til to forskjellige løsninger for en ny finansskatt. Den ene løsningen
innebærer å avvikle finansskatt på lønn og øke finansskatten på
overskudd. Jeg har ved tidligere anledninger uttrykt en viss skepsis
mot å gå denne veien, fordi løsningen ikke vil gjøre finansskatten
mer lik en nøytral merverdiavgift, snarere tvert imot.
Dersom vi likevel vil foreta en
slik form for «omveksling» av finansskatten, vil jeg i alle tilfeller
advare mot å gjennomføre det i form av en ny forskuddsbasert terminskatt
på overskudd. Det er uheldig å sette inn store ressurser på å innføre
en permanent særordning bare med det formål å motvirke et ettårig
provenytap ved omleggingen til en ren overskuddsskatt.
I representantforslaget er det også
vist til en løsning hvor merverdiavgiftsgrunnlaget utvides til å
omfatte finansielle tjenester der det er teknisk mulig, og at det
legges en avgift på margininntekter som har nøytralitetsegenskapene
til en merverdiavgift. Det vil være en effektiv og nøytral finansskatt,
men det vil være et betydelig arbeid å utrede hvordan en slik finansskatt
eventuelt kan gjennomføres i praksis.
Departementet er i gang med å vurdere
alternative innretninger av finansskatten. I vurderingene vil vi
legge til grunn at finansskatten fortsatt skal skaffe staten inntekter,
og at den skal motvirke de uheldige vridningene som skyldes at finansielle
tjenester er unntatt merverdiavgift. Det er også nødvendig å avklare
de EØS-rettslige sidene ved finansskatten på overskudd.
Vedtaket som komiteen innstiller
på, innebærer at regjeringen senest i forbindelse med 2020-budsjettet skal
legge frem et forslag til ny finansskatt. Jeg er tilfreds med at
komiteen ikke på nåværende tidspunkt binder seg til konkrete endringer
allerede fra 2019, slik som i det opprinnelige forslaget. I stedet
ber flertallet i komiteen regjeringen legge frem en foreløpig vurdering
av endringer i finansskatten senest i forbindelse med 2019-budsjettet.
Jeg vil derfor komme tilbake til Stortinget med en slik redegjørelse
i forbindelse med statsbudsjettet for 2019.
Presidenten: Det
vert replikkordskifte.
Ingrid Heggø (A) [11:49:30]: Regjeringa ville gje utanlandske
arbeidstakarar ein konkurransefordel i forhold til norske, det viste
dei i sak nr. 1 i dag, under diskusjonen der. Seinare i dag skal
vi òg diskutera det med å fjerna 350-kronersgrensa, som går direkte
ut over norske arbeidsplassar. Heller ikkje ekstraskatten på arbeid
ønskjer statsråden i utgangspunktet å gjera noko med. Finansskatten
er ein ekstra skatt på arbeid. Og for å vera heilt klinkande klar
er forslaget som vert vedteke i Stortinget i dag, at den ekstraskatten
på arbeid skal bort uansett kva for løysing ein kjem til. Korleis
vil finansministeren gjennomføra Stortingets vilje?
Statsråd Siv Jensen [11:50:20]: La meg først si at jeg er
uenig i påstanden om at regjeringen vil premiere utenlandske arbeidstakere,
eller gi dem en konkurransefordel. Det tilbakeviste jeg grundig
i den forrige debatten. Når det gjelder debatten om 350-kronersgrensen,
kommer jeg tilbake til den ganske snart.
Når det gjelder finansskatten, pekte
jeg på flere skjevheter ved dette og har gjort det også tidligere.
Jeg er enig i at finansskatten har enkelte svakheter, men jeg er også
trygg på at næringen vil klare å betale skatten, og at den fortsatt
kommer til å levere gode tjenester til både norske forbrukere og
norsk næringsliv. Som jeg sa i mitt innlegg, kommer jeg til å følge
opp dette, men vi må altså utrede det ferdig, sånn at det blir et
skikkelig arbeid før vi kommer til Stortinget med det.
Ingrid Heggø (A) [11:51:03]: Kvifor er ikkje forslaget om
moms på finansielle tenester prøvd ut mot ESA før?
Statsråd Siv Jensen [11:51:13]: Dette har vi redegjort for
ganske grundig i forbindelse med det forslaget som var grunnlaget
for vedtaket i Stortinget for en tid siden. Stoltenberg-regjeringen,
som også skisserte rommet for å gjøre dette, pekte på at det ikke
var veldig enkelt. Det er et veldig komplisert arbeid. Derfor har
vi falt ned på en mellomløsning, som jeg er enig i har uheldige sider.
Det er bra at vi da kan se nærmere på hvordan vi kan rette opp de
uheldige sidene.
Sigbjørn Gjelsvik (Sp) [11:51:53]: Det er særdeles bra og
på høy tid at en får sørget for å fjerne det ekstra arbeidsgiveravgiftelementet
i finansskatten, og jeg er glad for at statsråden er tydelig på
at dette skal følges opp. Så har Finansdepartementet en pågående
høring om finansskatt i fellesregistrerte virksomheter. Jeg vil
jo si at det er fornuftig også å gå inn på de endringene som der
er foreslått, men det som allikevel blir spørsmålet nå når en skal
inn i en prosess der den ekstra arbeidsgiveravgiften blir fjernet,
er om det ikke vil være klokt å avvente endringer for dem som blir
berørt, eksempelvis sparebanker, som da vil kunne få en ekstra arbeidsgiveravgift.
Ville det ikke være fornuftig å avvente de endringene knyttet til
fellesregistrerte virksomheter til en ser de totale endringene i
finansskatten, som skal komme i 2020?
Statsråd Siv Jensen [11:52:57]: Det er jo ikke så enkelt,
da. I det opprinnelige representantforslaget som ligger til grunn,
ville man at vi skulle gjøre disse endringene mye før. Nå sier representanten
Gjelsvik at vi kanskje burde vente enda litt lenger. Jeg følger
opp det flertallet i komiteen og Stortinget nå ber meg om å gjøre,
og vil komme tilbake til det på egnet måte.
Sigbjørn Gjelsvik (Sp) [11:53:20]: Fra Senterpartiets side
skulle en gjerne sett at endringene der den ekstra arbeidsgiveravgiften
blir fjernet, hadde skjedd før. Det har vi foreslått i våre alternative
budsjetter de to siste årene. Men til det som jeg konkret stiller
spørsmål om: Nå er det en høring på gang for å utvide finansskatten
knyttet til fellesregistrerte virksomheter som kan føre til at virksomheter
i dag innenfor bl.a. sparebankgruppa vil kunne få økt skatt på arbeidskraften
sin – hvis en ikke venter til de endringene som skal fjerne den
ekstra arbeidsgiveravgiften innenfor finansskatten, blir gjennomført.
Det er i det perspektivet jeg spør: Er det ikke da fornuftig å vente
med de endringene som er på høring – implementering av dem – til
en ser den totale endringen i finansskatten?
Statsråd Siv Jensen [11:54:11]: Vi skal forsøke å ta med
oss alle vurderingene som gjøres rundt disse spørsmålene, men jeg
har samtidig til hensikt å følge opp det et flertall i Stortinget
ber meg om å gjøre.
Presidenten: Replikkordskiftet
er avslutta.
Dei talarane som heretter får ordet,
har også ei taletid på inntil 3 minutt.
Vetle Wang Soleim (H) [11:54:38]: Vi i regjeringspartiene
har våre egne merknader og understreker at en modell med en annen
innretning enn dagens for det første er nødt til å være bedre enn
den vi har i dag. Med det mener jeg at eventuelle svakheter i en
annen modell ikke må være større enn svakhetene vi kan oppleve med
dagens modell.
For det andre mener jeg at en annen
innretning må stå seg over tid. Vi må bestrebe oss på å unngå at
man skifter skatteopplegg fra år til år eller vedtar et skatteopplegg
som på nytt vil føre til en ny vurdering og usikkerhet. Derfor mener
jeg også at bestillingen til regjeringen i II ikke må tolkes for
snevert. En innretning uten lønnselementet må foreslås, men gjerne
også andre innretninger hvis det finnes. Skal vi vedta en modell
som kan stå seg over tid, er det viktig at Stortinget har et bredest
mulig beslutningsgrunnlag, og allerede til høsten vet vi mer om
hva som bør jobbes videre med – og ikke.
Jeg vil også kommentere forslagsstillernes
mening om at den forhøyede skatten på lønn har hatt store negative
konsekvenser, begrunnet med nedgangen i antall ansatte. Her må nevnes
at 2017 er det første året etter at dagens finansskatt ble innført,
og tall fra Bankenes sikringsfond viser at sparebankene hadde et
samlet resultat på om lag 15 mrd. kr etter skatt i 2017, om lag
det samme som året før. Samtidig bidrar økt bruk av kortlesninger,
selvbetjente skranker og ikke minst nettbank og apper til at behovet
for ansatte i bankene ikke lenger er like stort. Jeg tror at nedgangen
i antall ansatte i større grad må skyldes teknologiutviklingen enn
dagens finansskatt.
Litt om historikken: Det skal sies
at det var med støtte også fra Arbeiderpartiet at man innførte dagens
utforming av finansskatten i 2017.
Så til Senterpartiet, som for det
første har vært for å kutte i det forhøyede skatteelementet på lønn
i mange år. Det kan i så fall ikke være lenger enn fra 2017. For
det andre: Ja, Senterpartiet går i sitt alternative budsjett inn for
å fjerne lønnselementet i finansskatten. Det er riktig. Da tar man
ut 1,8 mrd. kr i tap. Men de legger også på hele 5 pst. i skatt
på overskudd. De øker altså selskapsskatten ikke bare med 2 pst.,
men med 7 pst. Da tar de inn 3 mrd. kr, langt over det man taper
ved å fjerne skatteelementet på lønn. Det Senterpartiet vil ha,
er ikke en provenynøytral endring. I så fall må dagens debatt vise at
Senterpartiet har gått med på et tap fordi de ikke fikk lov til
å skattlegge finansnæringen så mye som de først ønsket. Eller er
det slik at Senterpartiet nå har gått bort fra sin tidligere linje
og vil finne inndekning på over 1,1 mrd. kr i neste statsbudsjett,
som de skal legge fram som sitt alternativ til høsten?
Som regjeringen har vært inne på
før: Det å legge på økt skatt på overskudd har store problematiske
sider. Det følger av det at det har også Senterpartiets primære forslag.
Sigbjørn Gjelsvik (Sp) [11:57:55]: Til saksordførerens siste
innlegg: Det provenyet som ligger inne i Senterpartiets alternative
statsbudsjett for 2018, er eksakt det samme provenyet som ble angitt
fra regjeringens side i skattemeldingen i 2014, da en kom med en
anmodning om at en skulle ha en skatt på finansielle tjenester.
Det er langt unna det skattetapet som er beregnet ut fra at finansnæringen
ikke er omfattet av merverdiavgift. Det skattetapet er nå beregnet
til over 9 mrd. kr, men provenyet som ligger inne i vårt alternative
budsjett, på 3 mrd. kr, er eksakt det samme som regjeringen anslo
i sin skattemelding, og som ble fulgt opp i skatteforliket i 2015.
Grunnen til at jeg tegnet meg til
saksordførerens innlegg, er også at jeg merker meg at det er blitt
skapt usikkerhet om hvorvidt det ekstra arbeidsgiveravgiftelementet
faktisk blir fjernet. Jeg vil be saksordføreren om å presisere hva
som egentlig er hans mening når han sier at en her må vurdere den
modellen som en skisserer, om den er bedre enn eksisterende løsning.
Betyr det at saksordføreren ikke står bak de formuleringene som
ligger i forslag til vedtak? For i forslag til vedtak står det helt
eksplisitt:
«Stortinget ber regjeringa komme
attende til Stortinget på eigna måte, seinast i samband med statsbudsjettet
for 2020, med framlegg om ei provenynøytral omlegging av finansskatten
og der forhøgd arbeidsgivaravgift vert fjerna.»
Det er en helt tydelig bestilling
til regjeringen.
Jeg er helt enig med saksordføreren
i at den nye modellen selvsagt må være bedre enn dagens ordning,
at den må virke bedre med hensyn til å sikre arbeidsplasser i hele
landet, og at en må sørge for at en ikke har gratispassasjerer,
eksempelvis utenlandske aktører. Det er regjeringens ansvar å sørge
for å legge fram en modell som ivaretar det, men bestillingen fra
et samlet storting, og som vi sier fra en samlet komité, er at den
ekstra arbeidsgiveravgiften skal fjernes. Det er utrolig viktig
at det ikke blir skapt uklarhet rundt det, slik at bransjen vet hva
den har å forholde seg til.
Ingrid Heggø (A) [12:00:14]: Eg vil berre følgja opp det
som vart sagt av siste representant her, for eg vart utruleg uroa
over det saksordføraren sa i innlegget sitt. Eg veit ikkje om katten
vart sleppt ut av sekken, eller om det berre var ei forsnakking.
Det vart jo lese opp forslag til vedtak. Òg eg kjem til å gjera
det – ein gong til – for eg kan ikkje forstå korleis det kan misforståast,
det som vi har vorte einige om. Eg vil òg minna om at det opphavlege
forslaget ligg fire parti bak, som saman ville fått fleirtal i Stortinget.
Det ekstra påslaget på arbeidsgjevaravgifta skal bort. Det står
heilt eksplisitt, og eg vil lesa opp igjen «der forhøgd arbeidsgivaravgift
vert fjerna». Det er ikkje mogleg å misforstå den setninga.
Vetle Wang Soleim (H) [12:01:26]: Jeg kan berolige salen,
det er ingen tvil om at jeg står bak den innstillingen som en samlet
komité står bak. Det vil komme et forslag i 2020, der lønnselementet
går ut.
Men så sier vi samtidig at det er
viktig at Stortinget har et bredest mulig beslutningsgrunnlag når
vi gjør den endringen, for her trår vi i litt ukjent farvann – og
det var det som var poenget med det jeg sa.
Presidenten: Fleire
har ikkje bedt om ordet til sak nr. 3.
Innstilling
fra finanskomiteen om Representantforslag fra stortingsrepresentantene
Sigbjørn Gjelsvik, Trygve Slagsvold Vedum, Geir Pollestad, Liv Signe Navarsete
og Ole André Myhrvold om nærings- og folkehelsevennlig omlegging
av avgifter og Representantforslag fra stortingsrepresentantene
Knut Arild Hareide, Olaug V. Bollestad, Hans Fredrik Grøvan og Kjell
Ingolf Ropstad om å utrede fjerning av 350-kronersgrensen for varesendinger
fra utlandet (Innst.
364 S (2017–2018), jf. Dokument 8:205 S (2017–2018) og Dokument
8:213 S (2017–2018))
Presidenten: Etter
ynske frå finanskomiteen vil presidenten føreslå at taletida vert
avgrensa til 3 minutt til kvar partigruppe og 3 minutt til medlemer
av regjeringa.
Vidare vil presidenten føreslå at
det – innanfor den fordelte taletida – vert gjeve anledning til
replikkar med svar etter innlegg frå medlemer av regjeringa, og
at dei som måtte teikna seg på talarlista utover den fordelte taletida,
får ei taletid på inntil 3 minutt.
– Det er vedteke.
Jan Steinar Engeli Johansen (FrP) [12:02:57] (ordfører for
saken): Siden representantforslagene har flere kryssende punkt,
har komiteen valgt å behandle dem samlet. La meg først få takke
komiteen for et godt samarbeid i saken, til tross for at komiteens
medlemmer ikke har sammenfallende syn på løsninger eller på hvordan
forslagene skal behandles.
Når det gjelder det første forslaget,
som kanskje enklest kunne vært kalt økt sukkeravgift, er flertallet
– bestående av regjeringspartiene og Kristelig Folkeparti – tydelig
på at alle avgifter som tas inn, må være enkle og oversiktlige og
uten unødvendig byråkrati for staten eller næringslivet. Avgiftsøkningen
er et resultat av budsjettforhandlingene høsten 2017.
Regjeringspartiene er enig i at
avgiftsøkningen har flere uønskede konsekvenser. Jeg tilhører selv
dem som mener at avgiften er uheldig, og som ønsker endringer. Samtidig
er det slik at større endringer i vedtatte budsjetter må tas i de
ordinære budsjettbehandlingene. Det er også slik at selv om jeg
og Fremskrittspartiet både ønsker og står klare til å ta vekk økningen,
så er vi ett av fire partier som har inngått et budsjettforlik,
og vi akter å forholde oss lojalt til avtalen gjennom hele budsjettåret.
Mindretallet i komiteen foreslår
at avgiftene endres slik at usunne produkter skal få økt avgift,
mens sunne produkter skal få lavere avgift. Det høres ut som et
forslag som kan forsterke debatten om hva som er sunt og mindre
sunt, og hvilke tilsetningsstoffer som skal ses på som sunnere enn
andre. Forslaget ble også vurdert under de rød-grønne i 2012, men
det ble da konkludert med at det ville bli vanskeligere å praktisere
og gi økt byråkrati. Forslaget ble derfor skrinlagt av regjeringen
Stoltenberg II.
Forslaget som omhandler momsfritak
på import av varer til under 350 kr, har over tid vært debattert,
og flertallet i komiteen ber regjeringen utrede en fjerning av fritaket,
senest innen statsbudsjettet for 2019 legges fram for Stortinget.
Flertallet er her alle partier unntatt regjeringspartiene.
Den såkalte 350-kronersgrensen er
et resultat av budsjettforhandlingene høsten 2015, og var en viktig seier
for spesielt Fremskrittspartiet. Det opprinnelige forslaget var
et enda høyere beløp, men vi aksepterte forliket på 350 kr og hadde
vel forventet at alle partier som stilte seg bak avtalen, greide
å forholde seg til den i mer enn noen få år.
Oslo Economics er nå i sluttfasen
av å vurdere de samfunnsøkonomiske effektene av å fjerne 350-kronersgrensen,
og selv om den endelige rapporten er ventet først i slutten av denne
uken, viser de foreløpige vurderingene at for statsbudsjettet og
for sysselsettingen vil de negative effektene bli betydelige ved
å ta vekk fritaket. Men i denne runden har flertallet sagt sitt,
og med det viser jeg til komiteens innstilling.
Svein Roald Hansen (A) [12:06:05]: Disse to representantforslagene
springer jo ut av den situasjonen som skapes av det tredje avgiftspåfunnet
fra denne regjeringen og samarbeidspartiene for å få inntektene
til å møte utgiftene når man skal lage budsjettavtale. Først var
det poseavgiften, som måtte puttes i skuffen, så var det flyseteavgiften,
som dessverre ikke havnet i skuffen. Denne gangen er det altså sukker-
og produktavgiften på drikkevarer som skulle måtte få et kraftig
hopp. Man trengte et par milliarder for å få dekket inn de ekstra
utgiftene som budsjettforlik har en tendens til å føre med seg.
Arbeiderpartiet foreslo å fjerne
dette smutthullet med 350-kronersgrensen i sitt alternative budsjett
i fjor høst, så forslaget var altså på bordet, og man kunne i forhandlingene
valgt det og fjernet et gapende smutthull i avgiftssystemet. Det
ville betydd positive ting for norsk næringsmiddelindustri, men
det så man altså bort fra. Det er litt underlig, for er det noe
finansministre pleier å jakte på, er det skatte- og avgiftshull.
Tetter man slike, kan det kanskje være grunnlag for å sette satsene
ned. Men her er det ikke tvil om at dette smutthullet, i kombinasjon
med prishoppet på snop og brus, har vært med på å drive grensehandelen
på nettet. Nå sendes mellom 16 og 20 tonn snop og drikke over grensen
hver eneste dag, ifølge Virke.
Som det framgår av innstillingen,
vil Arbeiderpartiet støtte forslagene om avgifter som kan bidra
til å styrke folkehelsen, oppheve 350-kronersgrensen for avgiftsfri import
og framskaffe mer kunnskap om grensehandel. Vi støtter selvsagt
også innstillingen om å be regjeringen utrede fjerning av avgiftsfritaket
for varesendinger fra utlandet med en verdi på under 350 kr og komme
tilbake til Stortinget senest i forbindelse med statsbudsjettet for
2019. Noe tidligere enn det er kanskje vanskelig å forestille seg.
Så får vi håpe at denne anmodningen er etterkommet når statsbudsjettet
legges fram i oktober. Det gjør ingenting om det også da innebærer
et forslag om å fjerne dette smutthullet. Jeg tror regjeringen kan trenge
de inntektene for å få budsjettforhandlingene i havn denne høsten.
Forhåpentligvis er tiden for nye kreative avgiftspåfunn forbi.
Med dette tar jeg opp forslagene
som Arbeiderpartiet står i.
Presidenten: Representanten
Svein Roald Hansen har teke opp dei forslaga han refererte til.
Aleksander Stokkebø (H) [12:08:34]: Det er gledelig å se
at arbeidsledigheten i dette landet går ned, at veksten går opp,
og at det skapes nye jobber. For Høyre er det viktig å legge til
rette for mer verdiskaping, og derfor har regjeringen nå senket
det samlede skatte- og avgiftstrykket med 24 mrd. kr og redusert
skjemaveldet for bedriftene og næringslivet med over 10 mrd. kr. Samtidig
har det over tid vært et press fra flere opposisjonspartier om en
kraftig avgiftsøkning på sukkerholdige matvarer, som skulle legges
på momsen. Høyres ønske var primært ikke å øke avgiften, men som
en del av budsjettforliket fant man en litt bedre løsning for å finansiere
viktige satsinger – mer kunnskap i skolen, tryggere veier, et styrket
forsvar og fjerning av maskinskatten.
Vi skal ta ansvar og anerkjenne
utfordringene med dagens løsning. Det er viktig å følge med på utviklingen i
grensehandelen og begrense handelslekkasjen. Regjeringen og Kristelig
Folkeparti er enige om å utrede en reduksjon i særavgiften på alkoholdige
drikkevarer, med differensiering ut fra sukkerinnhold. Vi fjerner
maskinskatten, noe som betyr at produsentene får mer forutsigbarhet
om hva de skal skatte. Vi viser vilje til å finne bedre løsninger
for næringslivet.
For regjeringen er det viktig å
skape en enklere hverdag for vanlige folk, og 350-kronersgrensen
er for mange et verdsatt forbrukergode. Jeg vil si det er uansvarlig
av Arbeiderpartiet og flere her i salen å ville fjerne den med et
pennestrøk. Jeg registrerer samtidig at et flertall ønsker å få
utredet dette nærmere, og er trygg på at regjeringen vil legge opp
til en redelig og balansert debatt om saken.
Jeg har stor forståelse for de næringene
som omfattes av avgiftene og presset fra grensehandelen. Derfor skal
vi jobbe på lag for å finne gode løsninger for flere jobber i Norge.
Det jeg har mindre forståelse for, er hvordan enkelte partier i
opposisjonen snur kappen etter vinden og plutselig har glemt sine
alternative budsjetter med økte skatter og avgifter for bedriftene
og folk flest.
I Høyre skal vi se fram til viktige
og gode diskusjoner med våre samarbeidspartnere om dette i fortsettelsen, og
vi lover å fortsette arbeidet for at bedrifter og folk skal få skatte
mindre og skape mer.
Sigbjørn Gjelsvik (Sp) [12:11:09]: Det er særdeles trist
at flertallet ikke er villig til å ta ansvar – gjennom de vedtakene
man har gjort, når man ser konsekvensen av dem – og være villig
til å gjøre endringer. Det er nettopp derfor en har et revidert
budsjett. Det er også derfor vi har fremmet vårt forslag i denne
saken, for dette har konsekvenser som gjør at det er behov for å
gjøre endringer.
Det var en sjokkartet økning i sukker-
og sjokoladevareavgiften og i avgift på ikke-alkoholholdige drikkevarer
i budsjettet i høst – som kom i en sen nattetime, uten utredning,
uten at bransjen var informert – og næringen har nå gått så langt
at en har lagt det samarbeidet man hadde om folkehelsearbeid og
redusert sukkerforbruk, på is.
Jeg trodde at når et enstemmig landsmøte
i Fremskrittspartiet beskrev konsekvensene av de vedtakene som ble
gjort før jul – at de har bidratt til økt grensehandel og tap av
arbeidsplasser, og at de rammer lavinntektsfamilier spesielt hardt
– var det også en vilje i Fremskrittspartiet til å gjennomføre endringer.
Men i en sak der altså Fremskrittspartiet både har saksordføreren
og i tillegg den ansvarlige statsråden, er det altså ingenting som
skjer. Landsmøtevedtaket til Fremskrittspartiet om at en vil redusere
avgiften igjen, er blitt til et vedtak i revidert nasjonalbudsjett
om at en skal utrede og se på deler av den ene avgiften.
Det gir store utfordringer for næringslivet.
En har opplevd oppsigelser – bl.a. i Telemark Kildevann, som har
sagt opp halvparten av arbeidsstokken, og en har sett oppsigelser
ved Hval Sjokoladefabrikk. Investeringer i hundremillionersklassen
er lagt på is, og tradisjonsrike bedrifter som Oskar Sylte og Roma
på Lillestrøm frykter at det som nå skjer, kan være kroken på døra
for framtiden.
Det er særdeles merkverdig at ikke
en er villig til å gjøre noe med 350-kronersgrensen, der en nå også
ser at det er en eskalerende netthandel internasjonalt, som Finansdepartementet
fram til det siste har gjort sitt beste for å forsøke å bagatellisere,
men som finansministeren i svar til meg i forrige uke erkjenner.
Netthandelen fra utlandet i 2017 var på 62 mrd. kr, en økning på
10 pst. fra året før, og antallet transaksjoner var på 130 mill.,
en økning på over 25 pst. fra året før.
Det haster med å foreta endringer.
Selvsagt kan man foreta endringer i løpet av året og i revidert
nasjonalbudsjett når en ser behov for det. Den før omtalte poseavgiften
ble jo aldri innført, nettopp gjennom at det ble gjort vedtak om
det i revidert nasjonalbudsjett. Jeg synes det er synd at flertallet
i denne salen ikke er villig til å ta konsekvensen av det en har
gjennomført, og foreta en nødbremsing.
Jeg vil ta opp de forslagene som
Senterpartiet er en del av i innstillingen.
Presidenten: Representanten
Sigbjørn Gjelsvik har teke opp dei forslaga han refererte til.
Kjell Ingolf Ropstad (KrF) [12:14:30]: Først vil jeg si jeg
er glad for at det ser ut til å samle seg et flertall rundt forslaget
fra Kristelig Folkeparti om å utrede fjerning av 350-kronersgrensen.
For Kristelig Folkepartis del er ikke dette et forslag som kommer
som konsekvens av økt sukkeravgift, det er en konsekvens av at handelen på
nett har økt kraftig de siste årene.
Da denne grensen, eller en lavere
grense, ble innført, var det en helt annen virkelighet enn det det
er i dag. Og som tidligere talere har referert til, er det en enorm
handel på nett. Det er mye positivt i det, men den gjør også at
en undergraver norske bedrifter og norske arbeidsplasser gjennom
at det er et så tydelig smutthull i regelverket.
Det vi ønsker, er en utredning som
viser ulike modeller for hvordan en kan fjerne den, og hvordan en
kan gjøre det på en måte som er enkelt for forbrukerne å forholde
seg til.
Jeg har ikke noe problem med å forstå
at for enkelte forbrukere er det veldig greit å ha et unntak der
en slipper å betale avgift og gebyrer – selvfølgelig. Det hadde vært
hyggelig hvis en på alle Statoil-stasjoner, eller Circle K, som
de heter nå, kunne fylt bensin uten avgifter, men det hadde vært
en enorm diskriminering av andre bensinstasjoner.
Ja, det er noe forenkling i at det
er mange pakker som må fortolles, men som jeg sa tidligere i dag:
Dette er ikke noe spesielt for Norge. Tvert imot, i EU er det moms fra
første krone innad i unionen, og de har vedtatt at grensen på 22 euro,
som gjelder for tredjeland, skal fjernes innen 2021. Det gjøres
ikke fordi en skal være slem mot forbrukeren, en gjør det selvfølgelig
fordi det er en enorm handelslekkasje, det er egne arbeidsplasser
som står i fare, og det er diskriminering. Derfor vil jeg bare utfordre
finansministeren, for jeg regner med at Finansdepartementet ikke
bare sitter og ser på det som skjer i EU og er likegyldig til det,
de tar vel også stilling til det regelverket og ser på hvordan en
ønsker å møte det når disse endringene kommer.
Det som er positivt med det arbeidet
som gjøres, er at en ser at de store sidene på nett som selger varer,
også utvikler egne modeller, slik at det blir enkelt for EU-land når
de innfører grensene.
En vet at Sverige allerede har innført
moms fra første krone, også for tredjeland. Det skjedde vel fra
1. mars. Det er noen erfaringer å hente som er blitt beskrevet på en
negativ måte tidligere i dag.
Jeg er glad for at Stortinget nå
fatter vedtaket. Jeg vet at det er et arbeid på gang. Jeg har et
håp om at når statsbudsjettet kommer, kommer det et godt beslutningsgrunnlag
for å kunne ta en avgjørelse, og forhåpentligvis vil den være på
en måte som gjør det enkelt for forbrukeren, slik at en betaler
moms, at en finner en løsning så en slipper store gebyr.
Statsråd Siv Jensen [12:17:46]: I dag skal det ikke svares
toll, merverdi eller særavgifter ved vareforsendelser fra utlandet
med verdi under 350 kr. Frakt og forsikringskostnader inngår i vareverdien.
Fritaket gjelder ikke alkohol eller tobakksprodukter.
Jeg er godt kjent med de utfordringene
som eksisterer med dagens grense. Dersom grensen fjernes, vil imidlertid
flere forbrukere enn i dag bli ilagt et gebyr fra fraktselskapene.
Det vil gjøre små vareforsendelser uforholdsmessig dyre, og være
et hinder for å handle fra utenlandske nettbutikker.
Innførsel av varer med verdi under
350 kr kan utgjøre rundt 40 millioner sendinger i året. Dette illustrerer noen
av utfordringene det gir å fjerne dagens avgiftsfrie grense. Jeg
har merket meg at finanskomiteens flertall ønsker å utrede fjerning
av avgiftsfritaket for slike varesendinger, og jeg vil selvsagt
forholde meg til det Stortinget beslutter.
Så over til avgiftene. Det er allment
akseptert at pris påvirker folks atferd. Typiske eksempler er særavgiftene på
alkohol og tobakk. Disse avgiftene bidrar til å øke prisen og redusere
forbruket av slike varer.
Sammenlignet med alkohol og tobakk
er det flere forhold som bidrar til at det er mer krevende å utforme treffsikre
særavgifter på usunn mat. Det er ikke alltid klart hvilke varer
som er sunne eller hvilke som er usunne. Mange blandingsvarer består
av både sunne og usunne ingredienser. Normalt er det dessuten overforbruk
av usunne varer som er et problem, ikke det som følger av et normalt
kosthold. Det er videre usikkert i hvor stor grad en avgiftsendring
faktisk slår ut i prisene til forbruker. Samlet sett mener jeg derfor
at man ikke bør ha for stor tro på hva avgifter kan utrette på kostholdsområdet. Til
syvende og sist må det være hver enkelt av oss som tar ansvar for
hva vi spiser.
Når det gjelder merverdiavgiften,
er det en generell avgift på forbruk av varer og tjenester. Merverdiavgift
ilegges alle ledd i kjeden. Dersom merverdiavgiftssatsene på matvarer
differensieres ut fra sunnhet, må mange tusen næringsdrivende ta
stilling til om matvarene er sunne eller ikke. Merverdiavgiften
egner seg derfor ikke til å tilgodese spesielle formål, enten det
er kosthold eller andre hensyn. Reduserte satser eller avgiftsfritak
for enkelte produkter kan dessuten skape smitteeffekter fordi andre
sektorer eller gode formål vil ønske seg tilsvarende ordninger.
Det vil svekke merverdiavgiften som en statsfinansiell bærebjelke.
Godt kosthold er viktig for folkehelsen.
Regjeringen er derfor i utgangspunktet positiv til å vurdere endringer
som kan ha innvirkning på kostholdet. Det er imidlertid viktig at
endringene virker etter hensikten, er mulig å kontrollere og ikke
har store administrative kostnader for skatteetaten eller de avgiftspliktige.
Presidenten: Det
vert replikkordskifte.
Svein Roald Hansen (A) [12:20:51]: I brev til komiteen sier
statsråden at avviklingen av 350-kronersfritaket forutsetter grundige
utredninger, og at det ikke er realistisk å etablere en forenklet
fortollingsløsning i 2019. «Jeg vil imidlertid arbeide for å finne
gode løsninger på dette området som balanserer de ulike hensynene»,
skriver statsråden.
I vedtaket som kommer til å bli
gjort i dag – det er en enstemmig komité som står bak det – ber
vi regjeringen utrede fjerning av avgiftsfritaket og komme tilbake
i statsbudsjettet for 2019. Nå sa statsråden at hun ville forholde
seg til det. Innebærer det at man i brevet til komiteen har lagt
seg på en linje hvor man egentlig advarer mot det vedtaket vi nå
skal gjøre, eller kan vi forvente at det ligger en god utredning
i statsbudsjettet?
Statsråd Siv Jensen [12:21:52]: Jeg har opplyst komiteen
om mange utfordringer som er knyttet til både å innføre, utsette
og avvikle ulike avgifter, men jeg forholder meg samtidig til de
vedtakene som Stortinget gjør. Derfor vil jeg, som jeg sa i mitt
innlegg, komme tilbake til dette, i tråd med Stortingets bestilling.
Sigbjørn Gjelsvik (Sp) [12:22:23]: Jeg merket meg at statsråden
i sitt innlegg vektla at en ikke skulle ha for stor tro på at det
er så lett å endre innretningen på avgiftene, og at det kunne ha
en folkehelseeffekt. Da er det interessant at det er nettopp det
sporet flertallet velger å bruke i revidert nasjonalbudsjett. En
ønsker å utrede innretningen på den ene avgiften som en hadde en kraftig
økning av før jul. Ser da statsråden egentlig for seg at det ikke
kommer til å skje noen endringer av innretningen på avgiftene, og
at avgiftene blir beholdt på det nivået som de er på i dag, et nivå
som Fremskrittspartiets landsmøte har sagt medfører økt grensehandel og
tap av arbeidsplasser i Norge, og som rammer lavinntektsfamilier
spesielt hardt?
Statsråd Siv Jensen [12:23:17]: Dette er debatter vi har
hatt utallige ganger i Stortinget. Jeg har lyst å minne om at effektene
av regjeringens skatte- og avgiftspolitikk er at vi har redusert
de samlede skattene og avgiftene med over 20 mrd. kr. Og det går
godt i norsk økonomi for tiden. Sysselsettingen stiger, arbeidsledigheten er
lav. I mange bransjer har man problemer med å få tak i arbeidskraft,
og veksten har tatt seg opp. Det synes jeg vi må ta utgangspunkt
i.
Når det gjelder spørsmålet fra representanten
Gjelsvik: Stortinget ber meg i dag om å utrede dette, og det skal
jeg gjøre. Da må jeg få lov til å gjøre det før jeg kan komme tilbake
med svaret.
Sigbjørn Gjelsvik (Sp) [12:23:55]: Det er bra at statsråden
bekrefter at en utredning om 350-kronersgrensen vil komme. Det er
jo et helt meningsløst system en har etablert, der de som går og
handler på sin lokale butikk og bidrar til arbeidsplasser i Norge,
får stadig økte avgifter, mens de som går på Post i Butikk i den samme
butikken, kan hente ut varer sendt fra utlandet fullstendig avgiftsfritt
og uten toll.
Hva vil statsråden si til alle pensjonister
som ikke har datamaskin og mulighet til å handle på nett fra utlandet,
men som får stadig økte avgifter i sin lokale butikk? Hva er budskapet?
Skal en fortsatt måtte leve med stadig økte avgifter i Norge, eller
har en ambisjoner om å foreta en endring?
Statsråd Siv Jensen [12:24:43]: Her kommer det stadig nye
argumenter fra representanten Gjelsvik.
Hele poenget med denne grensen er
jo at den er forbrukervennlig.
Jeg har erkjent i mange debatter
i Stortinget at her står ulike hensyn mot hverandre, noe som selvfølgelig skaper
utilsiktede effekter for enkelte aktører i næringslivet. Det er
samtidig hevet over tvil at dette er en fordel for forbrukerne.
Stadig flere forbrukere får kompetanse til å erverve seg varer på
nett, og det gjelder også den store gruppen av pensjonister.
Sigbjørn Gjelsvik (Sp) [12:25:17]: Jeg trodde statsrådens
syn var at merverdiavgiftssystemet var et viktig, generelt grunnlag
som en skulle unngå hull i. 350-kronersgrensen er jo ikke bare et
hull, det er per dags dato en svær låvedør som fører til økt handel
fra utlandet for dem som behersker å handle på nett. Mange av oss
gjør det, men det er også store grupper i det norske samfunnet som
ikke behersker å være på nett, og som kanskje ikke har datamaskin
i det hele tatt. Hva er statsrådens budskap til dem? Skal de måtte
leve med økte avgifter fordi noen forbrukere fortsatt skal handle
på nett fra utlandet?
Statsråd Siv Jensen [12:25:53]: Alle skattytere og pensjonister
i Norge har fått skattelettelser under denne regjeringen. Det betyr
at kjøpekraften for de aller fleste grupper har økt som følge av
at vi har satt skatter og avgifter ned.
Jeg merker meg nå at representanten
Gjelsvik tar til orde for å ha merverdiavgiften som et generelt
system, og da regner jeg med at det ikke vil komme forslag om ytterligere
uthuling av merverdiavgiftssystemet – som man ofte får forslag om
– om nye satser, lavere satser, osv. Dette er en stor og viktig
og prinsipiell diskusjon, som også regjeringen gjennom Jeløya-plattformen
har varslet at vi kommer til å ta en gjennomgang av – rett og slett
fordi merverdiavgiftsgrunnlaget er viktig.
Kjell Ingolf Ropstad (KrF) [12:26:42]: Finansministeren var
selv inne på ulike hensyn, og at hun ser at man må balansere det
forbrukervennlige mot det som er knyttet til næringsliv – uten at
det var det hun presiserte – i alle fall utfordringer knyttet til
handelslekkasje.
Som jeg viste til i mitt innlegg,
er det altså moms fra første krone innad i EU, mens det er en grense
på 22 euro til tredjeland, som er vedtatt fjernet innen 2021. Det
betyr at det er veldig mange land som opererer med det regelverket
som flertallet i dag ønsker å få utredet. Kan finansministeren si
noe mer om erfaringer som er hentet derfra som skulle tilsi at dette
ville være veldig krevende å gjennomføre?
Statsråd Siv Jensen [12:27:23]: Det jeg kan si, er at vi
selvfølgelig følger nøye med på den utviklingen som skjer innenfor
EU på dette området, men Norge er som kjent ikke medlem av EU, og
skatte- og avgiftsområdet er heller ikke en del av avtalen. Vi må
finne vår måte å løse disse tingene på, også når det gjelder handelslekkasje.
Men jeg har lyst til å minne om at det er mange grunner til at vi
har grensehandel. Det er ikke først og fremst enkeltavgiftene vi
diskuterer, det er vel så mye tollvern og andre ting som bidrar
til at folk reiser over grensen og kjøper kjøtt og andre matvarer.
Dette er jo ikke Kristelig Folkepartis
utfordring, men Senterpartiets, som later som de er rørende opptatt
av å få gjort noe med grensehandelen, men samtidig er helt fullstendig
imot å gjøre noe med det som kanskje er den største driveren for
grensehandelen, nemlig tollvernet.
Kjell Ingolf Ropstad (KrF) [12:28:14]: Kristelig Folkeparti
vil vel kanskje heller ikke gjøre noe med tollvernet, men det var
nok ikke det som var poenget til finansministeren. Men jeg er enig
i at det er andre drivere som gjør at grensehandelen har økt.
Det var gledelig å se at det faktisk
var en nedgang i 2018, selv om det er usikre tall og en må vente
med å trekke konklusjonene. Men det jeg synes kanskje er mer symbolsk
i hele debatten rundt 350-kronersgrensen, er det som statsråden
sa, at det er unntak i regelen knyttet til tobakk og alkohol. Når
det gjelder produkter som har særavgifter i Norge eller store utfordringer,
som jeg vil si alkohol, tobakk og sukker har, kan statsråden gi
meg en begrunnelse for hvorfor hun mener det bør være sånn at man
kan bestille sukker, godteri og brus fra Sverige uten å måtte betale
avgifter? Jeg kan forstå det hvis det er noen produkter fra utlandet
som man ikke får tak i i Norge, men det meste er vel dekket godt
i norske butikker også.
Statsråd Siv Jensen [12:29:16]: Det korte svaret på det er
at nå skal vi utrede dette og komme tilbake til Stortinget med et
fyllestgjørende svar.
Presidenten: Replikkordskiftet
er avslutta.
Dei talarane som heretter får ordet,
har også ei taletid på inntil 3 minutt.
Rigmor Aasrud (A) [12:29:39]: For tre år siden foreslo Solberg-regjeringen
at grensen for avgiftsfri handel skulle være 500 kr. Den saken tapte
de i forhandlinger med Kristelig Folkeparti og Venstre i Stortinget.
Det ble et kompromiss på 350 kr. 500-kronersgrensen var ikke et
resultat av et dårlig utredet avgiftsforslag i Stortinget. Det var
et forslag i statsbudsjettet – nøye vurdert i Finansdepartementet,
tapt i Stortinget.
Vi hører verken Fremskrittspartiet
eller Høyre snakke veldig mye om det forslaget nå om dagen, og de
ble advart da som nå av de samme som ber om at fritaket fjernes.
Som jeg sa i mitt forrige innlegg, ber både NHO og Virke om at 350-kronersgrensen
fjernes. Fagforeningene gjør det samme.
Posten Norge minnet i 2015 om at
forsendelser under 300 gram fra Kina og andre utviklingsland må
distribueres i Norge for 8 kr i henhold til en gammel FN-avtale.
Nettbutikker i Norge betaler langt mer i porto. Antall pakker, særlig
fra Kina, øker raskt. Hver dag, 365 dager i året, kommer det i snitt
41 000 pakker bare fra Kina – med fly. Miljøavtrykket er kjempestort
sammenliknet med om de samme varene hadde blitt sendt med container
på båt. Tollvesenet sier at flere jukser med beløpsgrensen for å
komme under 350-kronersgrensen, og de sier at de gjør mange beslag
av ulovlige dopingpreparater og legemidler. I tillegg mangler mange
av produktene opplysninger om tilsetnings- og giftstoffer, som vi vanligvis
er opptatt av, og om produktene er laget på fabrikker med barnearbeid
eller på andre uetiske måter, får vi heller ikke vite noe om.
I den første saken vi behandlet
i dag, foreslår vi å fjerne avgiftsfritaket gjennom en lovendring.
Dessverre virker det ikke som om det forslaget får flertall. Men
vi er opptatt av at avgifter som er helsemessig begrunnet, skal kunne
brukes bare de er treffsikre, så i revidert nasjonalbudsjett som
vi behandler på fredag, har vi et forslag der vi ber regjeringen
foreta en gjennomgang av produkt- og sukkeravgiftens virkning på
næringsmiddelindustri, forbrukeratferd, helse, handel, investeringer
og innovasjon. Jeg vil invitere alle partier til å støtte det. Da
får vi gjennomgått avgiftssystemet på en treffsikker måte.
Så vil jeg understreke at når vi
støtter forslaget som er fremmet av et flertall her i dag, har vi
en forventning om at det lider en annen skjebne enn mange av de utredningsforslagene
som ikke blir utredet.
Cecilie Myrseth (A) [12:32:51]: Hvis man går inn på nettsiden
gjerrigknark.no, kan man få en veldig fin beskrivelse av hvordan
man kan få både brus og godteri til lørdagskosen enkelt selv om
man ikke kan dra over grensen til Sverige. Det står også veldig
tydelig hvordan man må passe på ikke å overskride grensen på 350 kr, men
heldigvis hjelper de fleste godteributikkene til og gir beskjed
når grensen er nådd.
Denne saken handler faktisk om næringspolitikk. Både
NHO og LO er positive til fjerning av grensen og støtter derfor
også en utredning. Den avgiftsfrie 350-kronersgrensen på netthandel
fra utlandet bidrar til tap av både verdiskaping og arbeidsplasser.
Det er noe vi spesielt har sett etter at sukkeravgiften kom, som
har gitt noen ganske så absurde utslag når det kommer til handel
av både brus og godteri.
For Arbeiderpartiet er det viktig
å fjerne subsidiene på utenlandsk netthandel fordi det gir norsk
næringsliv i dag konkurranseulemper. Fjerner man grensen, ja, da sikrer
man også at norske og utenlandske butikker konkurrerer på like vilkår.
Jeg må si at det er interessant
å høre noen av de begrunnelsene man har kommet med her i dag. Finansministeren
snakker om at dette er en fordel for forbrukerne. Ja, man kan spørre
seg hva folk f.eks. vil gå i demonstrasjonstog for. Er det for å
slippe å betale avgift på brus og godteri ved kjøp under 350 kr?
Eller er det f.eks. for lokal verdiskaping i lokale bedrifter?
Jeg tror ikke norske bedrifter er
redde for konkurranse, men det må være på like vilkår. Det er ingen grunn
til at Norge skal subsidiere utenlandske bedrifter. For Arbeiderpartiet
er det viktig å styrke norske arbeidsplasser og norsk næringsliv,
så derfor mener vi som vi gjør i saken.
Sigbjørn Gjelsvik (Sp) [12:35:13]: Her hørte vi nettopp statsråden
presentere løsningen på hvordan en skulle redusere grensehandelen.
Blant annet sa statsråden at en skulle gjøre noe med tollvernet.
Så statsråden og regjeringens syn på hvordan en skal få redusert
handelen på grensen til Sverige, er altså at en skal åpne for fri
import fra hele verden? Det vil jo ikke bidra til å styrke norske
interesser og norske arbeidsplasser. Det vil tvert imot eskalere
problemet, det vil bidra til at en får økt import fra andre land,
og at norske arbeidsplasser går tapt i et høyere tempo enn i dag.
Næringsmiddelindustrien er den største fastlandsindustrien vi har,
og det er særdeles viktig å ta vare på alle de arbeidsplassene og
den verdiskapingen som den bidrar med.
Til det som dreier seg om på kjøtt,
at det er en vare som mange handler i Sverige: Ja, det er riktig,
men hvem er det som har bidratt til å redusere avgiftene på matvarer
i Norge? Det var Senterpartiet som kjempet igjennom at en skulle
ha redusert moms på mat i Norge, det var det ikke Fremskrittspartiet
som gjorde.
Det er viktig å ha en helhetlig
og god politikk for å sikre norske arbeidsplasser og norske interesser.
Det handler selvsagt ikke om at folk ikke skal ha mulighet til å
handle i Sverige eller handle på nett. Selvsagt skal folk ut fra
sine frie valg få mulighet til det. Det handler om at en ikke skal
subsidiere utenlandske aktører og gjøre ting som fører til at norske
aktører får problemer. Og 350-kronersgrensen er en helt urimelig
ordning. Det ble beskrevet veldig godt av representanten Aasrud
hvilke konsekvenser som er knyttet til all importen fra Kina i dag
under 350-kronersgrensen. Men det gjelder også importen fra vårt
nærområde. Maxgodis – godteri – som altså målretter seg mot handel
over nett til Norge, passerte i forrige måned fjorårsomsetningen.
I løpet av de fem første månedene i 2018 hadde de altså høyere omsetning
enn de hadde i hele 2017. Det handler om den sjokkartede økningen
i sukker- og sjokoladevareavgiftene i kombinasjon med at en fortsatt
beholder 350-kronersgrensen. Derfor er det utrolig viktig – og det
haster – å få gjort noe med fortollingsløsninger. Det er fullt mulig å
finne løsninger, sånn som andre land har gjort. Hvis problemet er
at det er for høye gebyrer, er det selvsagt mulig å gå inn og regulere
det. Det handler om politisk vilje. Jeg er i hvert fall glad for
at flertallet i denne salen nå sier tydelig til regjeringen at en
skal utrede en fjerning av den grensen.
Jan Steinar Engeli Johansen (FrP) [12:38:21]: Etter å ha
hørt de mange og merkelige uttalelsene som har kommet fra både Senterpartiet
og Arbeiderpartiet det siste halvåret, kan det nesten høres ut som
om de var motstandere av økt avgift på sukker. Det er de altså ikke.
Senterpartiet har flere ganger tatt til orde for økt avgift på godteri
og brus, og senest for et halvt år siden foreslo Arbeiderpartiet
en nær dobling av moms på de samme produktene. Alle forstår at for
forbrukeren spiller det ingen rolle om prisøkningen skyldes økt
sukkeravgift eller økt moms. Økt pris er økt pris, og da betyr bakgrunnen
lite.
Når Senterpartiet fremmer forslag
om at regjeringen skal reversere økningen i sukker- og sjokoladeavgiftene,
bør folk merke seg at de samtidig vil pålegge regjeringen å komme
med nye forslag til økte avgifter. Slik jeg leser Senterpartiets
forslag, betyr det like gjerne en enda høyere avgift på produkter
som inneholder sukker. Slik sett kunne det vært greit å vite om
Senterpartiet mener at statens inntekter av sukker- og sjokoladeavgift
skal være lavere, høyere eller på akkurat samme nivå som i dag.
I flere måneder har vi hatt en presse
som har gitt disse partiene en ukritisk og fri spalteplass, uten
å spørre om konsekvensene for alternativene. På samme måte opplever
vi at kun de negative sidene ved 350-kronersgrensen trekkes fram,
mens sannheten er at mye av det som tas inn under denne grensen,
er småvarer til noen få tikroner eller kronestykker. Da er det ikke
noen kronestykker til moms som er forbrukernes største problem,
men at en blir ilagt et gebyr på 160 kr og oppover for deklarering
eller lagring. Alternativet til å handle på nettet blir da ikke
nødvendigvis å kjøpe det i en norsk butikk, men at kunden bare lar
være å handle det ekstra mobilcoveret til 20 kr.
Jeg er enig i prinsippet om å likebehandle
norske og utenlandske næringsdrivende, men da må det ikke gjøres
på en måte som nærmest fratar norske innbyggere muligheten til å
handle småvarer på internett, slik det kan virke som om flertallet
på Stortinget her vil. Fremskrittspartiet vil fortsatt være forbrukerens
talerør og arbeide for at norske innbyggere skal kunne fortsette
å handle småvarer på nett og slippe høye gebyrer på varer under
350 kr også i fortsettelsen.
Presidenten: Representanten
Sigbjørn Gjelsvik har hatt ordet to gonger tidlegare og får ordet
til ein kort merknad, avgrensa til 1 minutt.
Sigbjørn Gjelsvik (Sp) [12:40:49]: Til saksordførers innlegg:
I revidert nasjonalbudsjett foreslår ikke flertallet å redusere
avgiftene. En foreslår en utredning. Senterpartiet er med på at
en skal utrede, men vi foreslår også at avgiftene skal ned. Det
forslaget stemmer dessverre Fremskrittspartiet imot.
Til 350-kronersgrensen: Vel, det
er ikke bare enkelte småbeløp og enkelte småtransaksjoner som skjer.
Som finansministeren selv svarte på spørsmål fra meg i forrige uke,
var det i 2017 nesten 130 millioner transaksjoner i utenlandsk netthandel
til en totalverdi av nesten 62 mrd. kr. Virke har anslått at det
er et tap på 6 000 arbeidsplasser av at en har 350-kronersgrensen.
Det er utrolig viktig for å ivareta norske interesser og norske
arbeidsplasser at en reduserer avgiftene i Norge og fjerner subsidieringen
av utenlandske aktører.
Presidenten: Fleire
har ikkje bedt om ordet til sak nr. 4.
Innstilling
fra finanskomiteen om Representantforslag fra stortingsrepresentantene
Olaug V. Bollestad, Kjell Ingolf Ropstad og Tore Storehaug om et
jobbskattefradrag for uføre (Innst. 396 S (2017–2018), jf.
Dokument 8:215 S (2017–2018))
Presidenten: Etter
ønske frå finanskomiteen vil presidenten føreslå at taletida vert
avgrensa til 3 minutt etter kvar partigruppe og 3 minutt til medlemer
av regjeringa.
Vidare vil presidenten føreslå at
det – innanfor den fordelte taletida – vert gjeve anledning til
replikkar med svar etter innlegg frå medlemer av regjeringa, og
at dei som måtte teikna seg på talarlista utover den fordelte taletida,
får ei taletid på inntil 3 minutt.
– Det er vedteke.
Kari Elisabeth Kaski (SV) [12:42:34] (ordfører for saken):
Jeg vil aller først takke for et godt samarbeid med komiteen i en
travel tid.
Dette er et forslag som man må si
kommer ut fra en intensjon som jeg tror alle i komiteen deler. De
som er uføre, som har restarbeidsevne, og som ønsker å jobbe, skal
ikke oppleve at det er noe i uføretrygden som hindrer dem i å ta
arbeid, eller som gjør overgangen unødvendig komplisert.
Bakgrunnen her er uførereformen
som trådte i kraft i 2015, og som inneholder flere endringer som
skal gjøre det enklere å kombinere arbeid og trygd når det er mulig.
Med reformen fulgte dermed endringer i systemet for avkorting av
inntekt og skattlegging av uføretrygden lik lønnsinntekt. Denne
endringen innebar en vesentlig forenkling. Derfor mener også et
flertall i komiteen at et jobbskattefradrag for uføre vil innebære
et skritt vekk fra en sånn forenkling. Egne skatteregler for enkeltgrupper
bør en generelt være varsom med å innføre, og det er også uklart
hvilke konsekvenser med terskler og overganger et sånt forslag vil
kunne innebære. Komiteen står samlet i å innstille på at forslaget
ikke vedtas.
Vi i SV er for vår del opptatt av
å se på de negative konsekvensene av omleggingen fra uføretrygd
til bruttolønn, der f.eks. folk har opplevd å miste viktig bostøtte som
følge av at en har fått økt bruttoinntekt. Jeg har møtt flere av
dem, og det er ingen tvil om at det har rammet enkelte hardt. Her
vil jeg egentlig vise til forslaget som vi er med på å fremme i
forbindelse med behandlingen av revidert nasjonalbudsjett, om å
foreta en kartlegging av den faktiske levekårssituasjonen for uføre
før og etter uførereformen.
Når det gjelder å sikre at det tilrettelegges
for at uføre med restarbeidsevne kan jobbe, mener SV at det er mer
hensiktsmessig og målrettet å øke fribeløpet for uføre og se på
hvordan avkortingsreglene i dagens uføretrygd fungerer, noe vi også
foreslår i innstillingen. Dette er noe jeg også ser at forslagsstillerne
tar opp i sitt forslag.
Vi har fremmet et løst forslag til
denne saken, som lyder:
«Stortinget ber regjeringen legge
frem forslag om at fribeløpet i ny uførestønad økes.»
Fremskrittspartiet og SV har, til
tross for stor politisk avstand, funnet sammen i en del viktige
saker. Forslaget vi fremmer i dag, har en ordlyd vi finner igjen
i Fremskrittspartiets program, og vi håper derfor det kan være et
kompromiss som vi kan enes om i forbindelse med denne saken.
Med det tar jeg opp forslagene SV
er en del av.
Presidenten: Representanten
Kari Elisabeth Kaski har teke opp dei forslaga ho refererte til.
Ingrid Heggø (A) [12:45:28]: I 2011 vedtok eit samla storting
uførereforma. Målet var å sikra inntekt til dei som er 100 pst.
uføre, og å gje uføre med arbeidsevne betre mogelegheit til å kunna
ta del i yrkeslivet. Reforma var inga sparereform. Faktisk skulle
den nye ordninga kosta samfunnet noko meir i den eine enden fordi
vi ventar å få att i den andre enden, gjennom at fleire skulle koma
i arbeid.
Arbeidarpartiet vil ha eit velferdssamfunn
som gjev fleire mogelegheit til å bidra med sin kunnskap og sine evner.
Dei som berre kan jobba i periodar, må få mogelegheit til det. Vi
veit at mange uføre ynskjer mogelegheita til å kunna jobba litt.
Arbeidarpartiet deler fullt ut forslagsstillarane sitt ønske om
å få fleire til å delta i arbeidslivet når helsa tillèt det, men
har inga tru på at passive skattefrådrag er den beste vegen for
å nå dette målet. Det er neppe veldig mange, i alle høve ikkje dei
på full uføretrygd, som kan tenkjast å få auka arbeidstilbodet noko
særleg med jobbskattefrådrag. Mange har omfattande helseproblem,
noko som er grunnen til at dei har fått innvilga full uføretrygd.
Det har lenge vore eit tverrpolitisk
mål å harmonisera skattereglane for uføretrygd og andre ytingar
med reglar for lønnstakarar. Dette er ein av grunnpilarane for uførereforma
og eit anna viktig argument for at vi ikkje støtta forslaget om
jobbskattefrådrag for uføre, fordi det fører oss tilbake til den
gongen det var eigne reglar for uføretrygd. Det vil vera eit skritt
tilbake når det gjeld forenkling, og med usikre verknader og konsekvensar.
Eg er overtydd om at både SV og
Kristeleg Folkeparti har hjarte for dei uføre. Mi oppmoding til
forslagsstillarane er difor å leggja bort dette forslaget med usikker
effekt og i staden bruka gjennomslaget hos regjeringa til å ta tak
i to viktige forhold: Regjeringspartia sine stadig aukande avgifter
som forverrar situasjonen til gruppene med låg inntekt, og dei utilsikta
konsekvensane av uførereforma, der både uføre med gjeld og uføre
som treng bustønad, kom dårlegare ut enn Stortinget hadde sett føre
seg. Ei slik samla oversikt over utilsikta konsekvensar burde utarbeidast,
og utilsikta konsekvensar og verknader burde rettast opp i.
Med bakgrunn i dette vil Arbeidarpartiet
ikkje støtta forslaget frå SV som er omdelt i dag.
Vetle Wang Soleim (H) [12:48:26]: Sammen med resten av komiteen
deler jeg og Høyre forslagsstillernes ønske om å få flere inn i
arbeidslivet. Mange uføre med restarbeidsevne burde i langt større
grad ha bidratt med den arbeidsevnen de har. Det er bra for samfunnet vårt
og innmari bra for de enkeltpersonene som mottar uføretrygd. Det
er en viktig verdi i livet å bidra til fellesskapet og ikke minst
å få den friheten det gir å tjene egne penger.
Det er mange forskjellige grunner
til at noen blir ufør, og mange i denne gruppen sitter med kompetanse og
ressurser som samfunnet trenger. Likevel ser vi det er en utfordring
å få flere til å utnytte sin restarbeidsevne. Blant annet derfor
har regjeringen satt ned et sysselsettingsutvalg som blant sine
særskilte oppgaver skal se på hvordan vi kan øke yrkesdeltakelsen
blant personer med nedsatt funksjonsevne, nedsatt produktivitet
eller som ikke kan stå i en fulltidsjobb. Dette utvalget skal vurdere
tiltak for å nå høyere sysselsetting i denne gruppen, i et bredt
forankret arbeid. Spesielt er det viktig å få med partene i arbeidslivet
i en slik innsats, for det er gjerne her løsningen ligger for å
få flere uføre inn i arbeidsstokken. Vi trenger flere arbeidsgivere
som tar på seg det å deltidsansette personer med et litt annerledes sykdoms-
og utfordringsbilde enn alle andre arbeidstakere. Det er ikke alltid
like enkelt, men ordninger som lønnstilskudd er etter min mening
en mer treffsikker ordning enn et generelt jobbskattefradrag for
en hel gruppe. Det er fordi lønnstilskudd avlaster arbeidsgivers lønnskostnader
ved å ansette noen som kanskje ikke kan møte på jobb til faste tider
hver dag. Dette støtter opp om det generelle synspunktet at skattesystemet
i utgangspunktet er et dårlig verktøy for å yte målrettet støtte
til enkeltgrupper. Da er det bedre med spesielle tilskuddsordninger
som går direkte til den det gjelder, som nevnt.
I Jeløya-erklæringen peker regjeringen
nettopp på at man vil innrette trygde- og skattesystemet på en slik måte
at det stimulerer flere ut i arbeid. Videre vil vi fortsette å senke
skatten på inntekt, slik at det alltid lønner seg å jobbe, også
for dem med de laveste inntektene.
Som innstillingen viser, er det
bred enighet i komiteen om at et eget jobbskattefradrag for uføre
ikke er veien å gå. Innføring av et slikt fradrag for én enkeltgruppe vil
reise spørsmål om hvorfor ikke andre enkeltgrupper også bør få et
slikt fradrag. Jeg er glad for at Kristelig Folkeparti løfter et
viktig tema, og at de støtter at man avventer sysselsettingsutvalgets
brede arbeid på dette området før man vurderer dette nærmere.
Sigbjørn Gjelsvik (Sp) [12:51:19]: Jeg vil takke forslagsstillerne
for å ha reist en viktig problemstilling gjennom sitt representantforslag.
Jeg vil også takke saksordføreren for et viktig og godt arbeid i
en travel tid.
Det er utrolig viktig å fokusere
på de uføres situasjon, men også på situasjonen for andre grupper
i det norske samfunnet som opplever det som krevende å komme inn
på arbeidsmarkedet, og på hva slags tiltak vi kan bidra med, både
for å få flere inn i arbeidslivet og for at de skal kunne bidra
med en større del av sin arbeidsevne.
Det er bekymringsfulle tall en ser
når en ser på sysselsettingsandelen i det norske samfunnet. Fra
2008 til 2017 falt sysselsettingsandelen i aldersgruppen 20–74 år fra
74,8 pst. til 69,9 pst. I det en kan kalle kjernegruppa, aldersgruppen
25–54 år, var også fallet i sysselsettingen betydelig – ca. 3,5 pst.
for kvinner og ca. 5 pst. for menn. Det er utrolig viktig at vi
har oppmerksomhet rundt dette. Det handler om veldig mange i det
norske samfunnet som ved noen ekstra tiltak kunne bidratt mer enn
de gjør i dag, og som kunne hatt en bedre inntekt enn de har i dag.
Det handler også om bærekraften totalt sett i det norske samfunnet
med tanke på hvordan vi skal finansiere velferden i framtiden.
Dette har bl.a. sin utfordring i
at svake grupper er blitt presset ut av arbeidslivet, bl.a. gjennom
at en også har hatt en uregulert arbeidsinnvandring, som en fortsatt
har, og at en i tillegg har fylt på med subsidiering av utenlandske
arbeidstakere, som vi har debattert tidligere i dag.
Uførereformen la opp til at lønnsinntekt
skal beskattes likt med uføretrygd. Erfaringene med uførereformen
er viktig å la virke. Senterpartiet har ikke tro på at det er fornuftig
å gjennomføre skattefradrag for enkeltgrupper, slik som forslaget
tar til orde for. Da har vi mye mer tro på at en heller ser på eksisterende
ordninger, sånn som økning av fribeløp og at en også ser på avkortingsreglene.
Det som allikevel er fornuftig i denne sammenhengen, er å avvente
det utvalget som er satt ned, sysselsettingsutvalget, og de forslagene
som det kommer med, og at en så kommer med konkrete forslag og tiltak
i forlengelsen av det.
Statsråd Siv Jensen [12:54:30]: Høy arbeidsdeltakelse er
blant det aller viktigste for å sikre et bærekraftig velferdssamfunn.
Arbeid bidrar også til utjevning av forskjeller. Det å ha en jobb
å gå til er et gode for den enkelte. Det gir inntekt, og det gir
tilhørighet til et fellesskap.
Uføre har nedsatt arbeidsevne på
grunn av sykdom eller funksjonsnedsettelse, men mange har mulighet
til å jobbe noe. Derfor er det viktig at trygde- og skattesystemet
er innrettet for å stimulere til arbeid. Siden regjeringen tiltrådte,
er samlede skatter og avgifter for folk og bedrifter redusert med
over 24 mrd. kr., bl.a. er marginalskatten på lønn redusert. Det
har også gjort det mer lønnsomt for uføretrygdede å jobbe. I Jeløya-plattformen
fremgår det at regjeringen vil gjøre det mer lønnsomt å jobbe, spesielt
for personer med lave inntekter, bl.a. ved å senke skatten på inntekt
videre.
Ny uføretrygd fra folketrygden ble
innført fra 2015. Uføretrygden beregnes nå som 66 pst. av et beregningsgrunnlag
fastsatt ut fra gjennomsnittet av inntekten de tre beste av de fem
siste årene før uførheten inntraff.
Personer med lav eller ingen opptjening
er sikret gjennom en årlig minsteytelse. De nye reglene ga et høyere
nivå på uføretrygden før skatt. Samtidig ble skattleggingen lagt
om til å følge samme regler som lønnsinntekt. Den nye skattleggingen
var en viktig del av reformen. Når lønn og uføretrygd skattlegges
likt, blir det enklere å få oversikt over de økonomiske konsekvensene av
overgang fra arbeid til trygd og fra trygd til arbeid.
Regelverket for avkorting av uføretrygd
mot arbeidsinntekt avveier incentiver inn i uføreordningen og incentiver
ut av uføreordningen. Ønsket om å motivere uføre til å øke arbeidsinnsatsen
kunne isolert sett tilsi at reduksjonssatsen senkes. Det vil imidlertid
kunne gi sterkere incentiver inn i uføreordningen. Dessuten vil det
kunne undergrave målsettingen om å øke bruken av gradert uføretrygd.
Slik mange i komiteen uttrykker,
er jeg altså enig i intensjonen i forslaget om å gjøre det mer lønnsomt
for uføre å jobbe. Men jeg er samtidig tilfreds med at komiteen
ikke tilrår endringer nå. Mulige endringer i regelverket for uføretrygd
kan gi mange effekter – tilsiktede og utilsiktede – som trekker
i ulike retninger. Det er derfor viktig å ha god oversikt over konsekvensene
før man vedtar eventuelle endringer. Regjeringen har nedsatt et sysselsettingsutvalg.
Utvalget er bedt særskilt om å vurdere mulige tiltak for å øke yrkesdeltakelsen
blant personer med nedsatt funksjonsevne eller nedsatt produktivitet,
eller personer som ikke kan jobbe fulltid. Det er klokt å avvente
anbefalingene fra dette utvalget.
Presidenten: Det
vert replikkordskifte.
Ingrid Heggø (A) [12:57:27]: Ei av bekymringane til Arbeidarpartiet
knytt til dette forslaget frå Kristeleg Folkeparti er at det går
i motsett retning av det vi oppfattar som eit tverrpolitisk mål,
forenkling og harmonisering av skattereglane. Vi er opptekne av
at dei som har uføretrygd og andre ytingar, skal ha skattereglar som
er så like dei lønsmottakarane har, som mogleg. Er statsråden einig
i at dette forslaget kan føra til ein meir krunglete overgang frå
trygd til arbeid og kan snu dagens utvikling, som går i retning
av meir harmoniserte skattereglar?
Statsråd Siv Jensen [12:58:02]: Ja, det er jeg enig i.
Ingrid Heggø (A) [12:58:08]: Det var godt å høyra.
Nivået på uføretrygd og innretninga
av denne ligg utanfor Siv Jensens ansvarsområde, men eg reknar med at
finansministeren òg er oppteken av at det skal vera mogleg å leva
eit godt og verdig liv av uføretrygda åleine. Korleis meiner stasråden
at dette er i tråd med dei omfattande avgiftsaukane på mange milliardar
kroner som har kome sidan 2013, og som kanskje rammar lågtlønte uføre
hardast av alle?
Statsråd Siv Jensen [12:58:43]: Det siste er jeg ikke enig
i. Hvis man ser på innretningen av de reduksjonene regjeringen har
gjennomført, særlig på skatteområdet, er det lave inntekter som
har fått nyte særdeles godt av det, altså inntekter under 600 000 kr.
Men jeg er enig med representanten i at det er viktig at man skal kunne
ha et godt grunnlag for å leve godt liv, litt uavhengig av hvilken
situasjon man er i. Jeg mener vi tok et viktig skritt da vi gjennomførte
uførereformen for å legge til rette for lik beskatning, nettopp
for å legge til rette for at flere kan komme inn. Sysselsettingsutvalget
skal også se på andre sider ved dette, rett og slett fordi det er mange
som ønsker å ta del, som har ulik grad av restarbeidsevne som vi
må ta i bruk. Jeg mener det er sløsing med ressurser ikke å gjøre
det. Da må vi lete etter hvordan vi kan skru på virkemidlene for
å få det til – utover det vi allerede har gjort gjennom uførereformen.
Ingrid Heggø (A) [12:59:39]: Ser statsråden at avgiftsauken
slår hardast ut for dei med låg løn?
Statsråd Siv Jensen [12:59:47]: Jeg er generelt av den oppfatning
at vi skal holde skatte- og avgiftstrykket på et lavest mulig nivå.
Jeg er også enig i at mange avgifter virker grunnleggende usosialt
fordi de ikke tar hensyn til hvilken inntekt man har. Derfor har
det vært viktig for denne regjeringen å gjøre endringer i mange skatter
og avgifter – rett og slett for å gjøre det mulig for folk å sitte
igjen med litt mer av egen inntekt.
Hovedvekten av de avgiftene som
har blitt økt innenfor en reduksjon i samlede skatter og avgifter
på 24 mrd. kr, er miljørelaterte avgifter, hvor vi altså har lagt
til grunn en bedre prising av utslipp og en bedre prising av forurensning.
Det mener jeg er et sunt prinsipp, som jeg også trodde Arbeiderpartiet
var enig i.
Sigbjørn Gjelsvik (Sp) [13:00:39]: Til det siste: Et enstemmig
landsmøte i Fremskrittspartiet vedtok en uttalelse som gikk på uheldig
virkning av avgiftsøkningen, der man sa at avgiftsøkningene som
er blitt gjennomført, rammer lavinntektsfamilier spesielt hardt.
Jeg går ut fra at finansministeren fortsatt står bak den beskrivelsen.
Det en ser, og som jeg tok opp i
mitt innlegg, gjelder redusert sysselsettingsandel. Regjeringen
skryter ofte av redusert arbeidsledighet for tiden. SSB skriver
i sin rapport fra august 2017: Åtte år med nedgang i sysselsettingsprosenten:
«Nedgangen i ledigheten var altså
ikke først og fremst drevet av at flere ledige begynte å jobbe,
men av at flere gikk ut av arbeidsstyrken.»
De gode arbeidsledighetstallene
regjeringen presenterer, er således ikke først og fremst gode, sett
med mine øyne. Da er spørsmålet: Hva slags tiltak har en for å gjøre
noe med sysselsettingsandelen for å ivareta bærekraften i vårt velferdssamfunn
i framtiden?
Statsråd Siv Jensen [13:01:39]: Det synes jeg faktisk er
et veldig viktig spørsmål. Det er jo hovedårsaken til at regjeringen
har satt ned sysselsettingsutvalget. Nå skal vi glede oss over at
sysselsettingsandelen har gått noe opp i det siste, men det er altfor
mange mennesker i Norge som er utenfor det ordinære arbeidslivet.
Klarer vi å få noen flere av dem inn i arbeidslivet, er det godt for
hver enkelt av dem, og det er godt for norsk økonomi. Dette gjelder
både mennesker med nedsatt funksjonsevne, mennesker med ulike sykdommer
og innvandrere som er dårlig integrert, og som ikke er en del av
arbeidslivet. Jeg mener vi må jobbe bredt for å se på hvordan vi
skal få det til. Og som jeg sa i et tidligere svar: Uførereformen
har bidratt med sitt for å gjøre noe med en del av barrierene, men
vi må også se på hvordan vi kan forenkle disse overgangene enda
mer, se på de ulike delene av det regelverket som eksisterer, for
å se om vi kan forenkle det.
Morten Wold hadde her overtatt
presidentplassen.
Sigbjørn Gjelsvik (Sp) [13:02:36]: Det en har sett de siste
årene, er at veksten i sysselsettingen har kommet gjennom arbeidsinnvandring
og arbeidskraft fra utlandet, mens det dessverre har vært en negativ
utvikling for norske arbeidstakere. Det skyldes bl.a. en uregulert arbeidsinnvandring
gjennom EØS og ulike typer skatteordninger som forsterker det gjennom
en skattesubsidiering av utenlandske arbeidstakere, beregnet til 50 mill. kr
av regjeringen.
Spørsmålet fra min side er: Mener
statsråden at det er fornuftig å foreta en regulering av arbeidsinnvandringen
fra utlandet, eller mener hun at den fortsatt skal være uregulert,
som i dag?
Statsråd Siv Jensen [13:03:18]: For det første må jeg nok
en gang tilbakevise påstanden om såkalt subsidiering av utenlandske
arbeidstakere. Den saken diskuterte vi tidligere i dag, og det handlet
først og fremst om å rydde opp i et regelverk som bidro til mange
feil – også påpekt av Riksrevisjonen ved gjentatte anledninger.
Jeg mener vi har funnet frem til en god løsning, som også har vært
gjeldende i Sverige i mange år.
Når det gjelder arbeidsinnvandringen,
tror jeg at jeg vil råde representanten Gjelsvik til å se litt på
statistikken. I forbindelse med det kraftige oljeprisfallet i 2014 ble
arbeidsinnvandringen til Norge kraftig redusert. Mange arbeidsinnvandrere
som hadde arbeid i Norge, reiste hjem. Hvordan den utviklingen blir
fremover, er det for tidlig å si, men jeg mener at vi må løse de
strukturelle utfordringene i vårt eget arbeidsmarked ved å legge til
rette for at flere som kan jobbe, men som i dag ikke er en del av
den norske arbeidsstyrken, får muligheten til det. Da må vi gjøre
det vi kan for å forenkle regelverket og legge til rette for at
det skjer.
Kari Elisabeth Kaski (SV) [13:04:27]: Som jeg også var inne
på i innlegget mitt, mener SV at en mer målrettet måte å sikre at
uføre med restarbeidsevne kommer i arbeid, er å øke fribeløpet.
Gleden var stor da vi så at også Fremskrittspartiet har tatt til
orde for det i sitt program. Vi foreslår dette både i det forslaget
som ligger i innstillingen, i tillegg til en vurdering av avkortingsreglene,
og også i et løst forslag som konsentrerer seg utelukkende om en
økning av fribeløpet. Vi har sett at Kristelig Folkeparti, som også
har fremmet et forslag, tar til orde for det, og også Senterpartiet
nevner det. Da er spørsmålet til finansministeren: Ser hun for seg
at regjeringen vil støtte det forslaget, som er i tråd med Fremskrittspartiets
program?
Statsråd Siv Jensen [13:05:19]: Dette er jo noe av det sysselsettingsutvalget
skal se på. Jeg mener det ville være klokt av oss nå å la dem få
lov til å gjøre jobben sin ferdig. Så får vi komme tilbake til hvordan
vi skal følge det opp, senere.
Kari Elisabeth Kaski (SV) [13:05:32]: Det er interessant
å høre. Da får vi vente i spenning på om det forslaget kommer fra
regjeringen.
Et annet spørsmål gjelder det forslaget
som fremmes i forbindelse med revidert nasjonalbudsjett på fredag.
Da foreslår vi å gjennomføre en kartlegging av den faktiske levekårssituasjonen
for de uføre. Sysselsettingsutvalget vil se på sysselsetting, men
vi ser nå, både på større nivå og i møte med enkeltpersoner, at
en del rammes hardere enn det som var tilsiktet, av endringene som
ble gjort i forbindelse med uførereformen. Spørsmålet mitt er om
dette er noe regjeringen kan støtte.
Statsråd Siv Jensen [13:06:14]: Jeg mener det er viktig at
vi hele tiden får så oppdatert informasjon som mulig knyttet til
levekår. Det gjennomføres jevnlig levekårsundersøkelser i Norge
nettopp for å gi oss tilgang på best mulig informasjon, også om
ulike grupper. Jeg tror vi skal følge opp dette på ulike måter fra
regjeringens side, men nå må vi først la disse utvalgene få gjøre jobben
sin. Så skal vi komme tilbake til Stortinget med ulike forslag senere.
Presidenten: Replikkordskiftet
er omme.
Flere har ikke bedt om ordet til
sak nr. 5.
Presidenten vil foreslå at sakene
nr. 6 og 7 behandles under ett. – Det anses vedtatt.
Innstilling
fra finanskomiteen om Statens pensjonsfond 2018 (Innst. 370 S (2017–2018), jf.
Meld. St. 13 (2017–2018))
Innstilling
fra finanskomiteen om Representantforslag fra stortingsrepresentantene
Steinar Reiten, Geir Jørgen Bekkevold og Kjell Ingolf Ropstad om
å etablere et etikkråd for Statens pensjonsfond Norge etter modell
fra Statens pensjonsfond utland (Innst. 361 S (2017–2018), jf.
Dokument 8:214 S (2017–2018))
Presidenten: Etter
ønske fra finanskomiteen vil presidenten foreslå at taletiden blir
begrenset til 5 minutter til hver partigruppe og 5 minutter til
medlemmer av regjeringen.
Videre vil presidenten foreslå at
det – innenfor den fordelte taletid – blir gitt anledning til replikker
med svar etter innlegg fra medlemmer av regjeringen, og at de som
måtte tegne seg på talerlisten utover den fordelte taletid, får
en taletid på inntil 3 minutter.
– Det anses vedtatt.
Svein Roald Hansen (A) [13:08:11] (ordfører for sakene):
Først vil jeg takke komiteen for et godt samarbeid om denne innstillingen,
som viser at det fortsatt er bred enighet om retningslinjene for
forvaltningen av pensjonsfondet – og med god grunn. Fjoråret ga
god avkastning, 13,7 pst. målt i fondets valutakurv, en økning på
977 mrd. i norske kroner, og til en markedsverdi på 8 848 mrd. kr
ved årsskiftet. Det var positiv avkastning på både obligasjoner
og eiendom, men høyest i aksjer.
Også Folketrygdfondet leverte godt
i fjor, 13,2 pst., til en markedsverdi på 240 mrd. kr.
Som innstillingen viser, er det
bred enighet om hovedlinjene i forvaltningen av Statens pensjonsfond
utland, SPU. En samlet komité støtter opp om å åpne for at fondet
også kan investere i unotert infrastruktur innen fornybar energi,
og ber regjeringen legge fram et konkret forslag til mandat for
dette i neste års melding.
Det er noe uenighet om disse investeringene
skal ligge innenfor miljømandatene, som regjeringen selv antyder
i meldingen, eller utenfor. Uenigheten dreier seg i realiteten om
omfanget. Skal de ligge innenfor miljømandatene, som allerede er
overskredet, må rammene for disse utvides vesentlig. Derfor har
et mindretall et forslag om at regjeringen når den utarbeider mandatet for
disse investeringene, også vurderer om de skal være innenfor miljømandatet,
eller utenfor, som et nytt, eget mandat.
Uansett tror jeg alle er innforstått
med at fondet også her skal gå skrittvis og varsomt fram. Det er
store behov for og planer om investeringer i fornybar energi. Det
er viktig for klimapolitikken. Derfor ligger det her forhåpentligvis
gode investeringsmuligheter, som vil utvide investeringsuniverset
for fondet og gi stabile og gode avkastninger.
Jeg understreker at en samlet komité
peker på at disse investeringene skal ha samme krav til åpenhet,
risiko og avkastning som andre investeringer, men sikre på at kravet
til avkastning blir resultatet i dette investeringsuniverset, kan
ingen være. Derfor må det skje gradvis, slik det ble gjort da fondet
gikk inn i unotert eiendom.
Det andre området, hvor det også
er bred enighet, gjelder kullkriteriene. Elleve selskaper ble utelukket
i fjor, ti av disse ut fra kullkriterier, og seks satt til observasjon,
hvorav to på grunn av kullkriterier. Likevel finner vi selskaper
med betydelig aktivitet innen kull i fondets portefølje. Derfor
ber en samlet komité om en vurdering av om dagens kullkriterier
er tilstrekkelige med tanke på å ekskludere selskaper med en betydelig
kullrelatert virksomhet. Denne vurderingen forventer vi å få i neste års
melding.
En annen bekymring som er reist
i forbindelse med behandlingen av meldingen, gjelder investeringer
i Saudi-Arabia, utløst av en investering som fondet også gikk ut
av igjen.
En samlet komité sier følgende:
«Når SPUs referanseindeks utvides
til å omfatte land hvor det er grunn til bekymring for menneskerettighetssituasjonen
generelt, er det viktig at retningslinjene for observasjon og uttrekk gjennomgås
og operasjonaliseres, slik at de er tilstrekkelig robuste i forhold
til utfordringen i disse markedene.»
Det forventes at regjeringen følger
dette opp og kommenterer resultatet av gjennomgangen i neste års melding.
Forvaltningen av vår oljeformue
har vakt internasjonal anerkjennelse. Det er blitt en modell for
andre land for hvordan store inntekter fra naturressurser bør forvaltes
slik at de kommer hele befolkningen til gode og også kan være en
inntektskilde for kommende generasjoner. Men vi setter oss også
som mål å være et forbilde for ansvarlig forvaltning når denne naturressursformuen
omplasseres i kapitalmarkedene. Forvaltningen skal skje på en etisk
forsvarlig måte.
De etiske retningslinjene reiser
tydelige forventninger til selskapene vi investerer i, og nå utvides
disse til å omfatte selskapenes skattepraksis. Det er bra. Hensyn
til miljø, samfunnsforhold og god selskapsstyring skal være en integrert
del av forvaltningen av både SPU og SPN.
Det er noen sentrale spørsmål som
ikke avklares i denne meldingen, fordi regjeringen ønsker mer tid
til avklaring. Det gjelder investeringsuniverset i statsobligasjoner
og den framtidige organiseringen av fondet – bør fondet fortsatt
forvaltes innenfor Norges Bank, eventuelt med eget styre, eller
utenfor?
Vi ser fram til regjeringens vurderinger
av disse spørsmålene på grunnlag av Gjedrem-utvalgets utredning,
om ikke før, så i hvert fall i neste års melding.
Til slutt: En samlet komité ber
regjeringen vurdere om ikke Etikkrådet også kan fungere som et etisk
råd for Folketrygdfondet, i tråd med forslaget i Innst. 361 S for 2017–2018.
Jeg forutsetter at de andre partiene
selv presenterer de forslagene de har fremmet, og så tar jeg opp
forslaget som Arbeiderpartiet er med på.
Presidenten: Da
har representanten Svein Roald Hansen tatt opp det forslaget han
refererte til.
Mudassar Kapur (H) [13:13:21]: Takk til saksordføreren for
gjennomgang av saken. Jeg vil på vegne av Høyre også slutte meg
til de merknadene hvor komiteen står samlet. Jeg har allikevel behov
for å bruke min taletid til å gjøre meg noen generelle refleksjoner,
særlig rundt debatten knyttet til oljefondsmeldingen.
Det er noen ganger behov for å minne
partiene på Stortinget – særlig noen av dem – på at oljefondet absolutt
ikke er en ønskebrønn for å oppnå gjennomslag for eget politisk
program. I debatten om forvaltningen av Statens pensjonsfond utland
er det ofte lett å falle for fristelsen til å fravike prinsippene
som suksesshistorien er bygget på. Siden opprettelsen har hovedtanken
bak forvaltningen vært at vi skal bruke avkastningen på gode politiske
formål over statsbudsjettet, mens forvaltningen av fondets kapital
skal være reell sparing, der målet er høyest mulig avkastning innenfor
moderat risiko.
Politiske ønsker må finansieres
gjennom bevilgninger over statsbudsjettet, enten det er snakk om
å oppfylle Parisavtalen eller å redusere fattigdom i verden, to punkter
hvor regjeringen allerede gjør et godt arbeid. Selv om høyest mulig
avkastning er hovedformålet, har vi besluttet at enkelte ting skal
fondet ikke investere i. Kriteriene for en slik utelukkelse er enten
atferdsbaserte eller produktbaserte. Det innebærer at vi trekker
oss ut av selskaper som driver med alvorlige miljøskader, grov korrupsjon
eller krenkelse av menneskerettigheter, for å nevne noe. Utelukkelsene
besluttes av Norges Bank, etter råd fra Etikkrådet. Samtidig følger
også Norges Bank selskapene vi eier aksjer i, tett og stiller en
rekke krav for å sørge for en mest mulig ansvarlig og bærekraftig
forvaltning av eierskapet.
Endringer i forvaltningen av fondet
– enten det har vært kriterier for utelukkelse, aksjeandelen eller
eiendomsinvesteringer – har tradisjonelt bygget på brede politiske
beslutninger og grundige og faglige prosesser. Styringen av et fond
som eies av folket og våre kommende generasjoner, bør ikke preges
av hastverk og snarveier. Noen ønsker at vi skal gjøre kort prosess,
kvitte oss med selskaper som investerer i olje og gass, og ikke
vente på pågående prosesser for å vurdere hele olje- og gassektoren.
Det synes å bære preg av unødvendig utålmodighet eller politisk
symbolikk. Når noen mener at det er viktig å forte seg inn i nye
markeder istedenfor først å høste erfaringer, bygge sten for sten,
bærer det mer preg av utålmodighet på vegne av eget partiprogram
enn nødvendigvis på vegne av folkets penger.
I samme ånd vil jeg også nevne forslaget
fra bl.a. Kristelig Folkeparti og Arbeiderpartiet – som Stortinget voterte
over tidligere i år – om å starte prosessen med å trekke fondet
ut av spillselskaper, med den begrunnelse at eierskapet i disse
selskapene truer Norsk Tippings spillmonopol i Norge. Det bryter
med så godt som alle prinsipper, som jeg allerede har nevnt. Jeg
håper at landets største opposisjonsparti ikke lar seg friste til
å delta i slike forslag framover. Jeg vil særlig anmode Stortinget om
å behandle denne type forslag i forbindelse med fondsmeldingen,
ikke stykkevis og delt, spredt ut over forskjellige representantforslag
i forskjellige komiteer.
La meg avslutningsvis gjenta at
fondet ikke er en ønskebrønn som skal oppfylle partiers og interesseorganisasjoners
politiske programmer og mål. Forvaltningen av Statens pensjonsfond
utland bør gjøres gjennom en grundig og helhetlig behandling, hvor
langsiktig avkastning er målet.
Helge André Njåstad (FrP) [13:17:39]: Eg vil starta med å
takka saksordføraren for eit godt innlegg og for eit godt samarbeid
om fondet.
Før debatten starta, vandra eg litt
i rotunden og klarte ikkje å unngå å leggja merke til at både sentralbanksjefen
og direktøren for oljefondet var omringa av ein heil skuleklasse
på utsida. Om populariteten deira kom av at dei hadde med seg is,
eller at dei fortalde om oljefondet, skal ikkje eg seia, men det
var eit godt bilete på kor viktig det er, det me diskuterer, nemleg
at dette fondet ikkje berre er for denne generasjonen, men også
for framtidige generasjonar. Det understrekar kor viktig det er
at dei barna som stod der ute og forhåpentlegvis fekk ein interessant
skuletime, blir minna på at me skal leva av denne avkastninga for
å tryggja barnehagar, skular, eldreomsorg og gode tenester for innbyggjarane
i mange generasjonar.
Denne debatten om den årlege meldinga
om Statens pensjonsfond drøftar grunnlaget for å forvalta ein viktig
del av vår felles formue. Langsiktig og god forvaltning legg til
rette for at formuen vil koma både dagens og framtidige generasjonar
til gode. Eg skal ikkje seia at eg er bekymra over at ordet «bekymra»
har vorte brukt meir enn ordet «avkastning» så langt i debatten,
men eg hadde håpt at debatten om oljefondet hadde handla meir om
at me skal minna kvarandre om kva som er hovudmålet, nemleg at me
skal ha høgast mogleg avkastning innanfor ein moderat risiko. Eg
føler at det ofte hamnar i skuggen – både i innspel me får, og i
det politiske ordskiftet er det alle andre moglege formål som pregar
debatten. Men hovudmålet må liggja fast. Skal dette fondet vera
til gagn for framtidige generasjonar, må me minna om at det skal
ha som hovudmål at me skal ha høgast mogleg avkastning på den kapitalen
me har. Difor meiner Framstegspartiet at me skal vera forsiktige med
å leggja for mange ulike utanrikspoliske, ideologiske og andre ønske
inn i denne debatten, fordi det er ting som kan løysast i andre
saker. I denne saka handlar det om at me skal ha best mogleg avkastning.
Avkastninga har vore veldig god
dei siste åra. Det får me lista opp i denne meldinga. Me har hatt
ei avkastning sidan 1998 på 4,2 pst, og i 2017 på 11,6 pst. Det
vil seia at marknadsverdien ved utgangen av 2017 er på heile 8 484 mrd.
kr. Det er eit enormt beløp. Svekkinga av kronekursen utgjer omtrent
1 000 av desse milliardane. Det spelar sjølvsagt inn på den internasjonale
kjøpekrafta, men uansett er det eit enormt beløp som står her og
gjer at me kan bruka oljepengar i statsbudsjettet i stort monn.
Når me ser på statsbudsjettet, trur eg at me av og til skal sjå
vekk frå desse summane og sjå på kor mykje mindre me hadde hatt
å rutta om det ikkje var for denne gode forvaltninga og denne gode
modellen, som gjer at me kan bruka masse av desse pengane på infrastruktur, på
utdanning og på andre viktige ting i dei årlege statsbudsjetta.
Me ser òg på kostnadene til fondet,
noko som er interessant. Dei er på beskjedne 0,06 pst., noko som
betyr at eit så stort fond blir administrert på ein effektiv og ubyråkratisk
måte. Det fekk komiteen erfara då me besøkte kontoret i London og
fekk sjå med eigne auge korleis fondet opererer. Her er det fokus
på å driva smart og effektivt, likevel fekk me eit inntrykk av at
dette er eit profesjonelt og stort fond, som har kontor der det
skal ha kontor, og som driv på ein skikkeleg måte.
Representanten Kapur gjorde greie
for kor viktig det er å sjå dei store linene og greia ut ting på
ein skikkeleg måte. Difor har ein valt at regjeringa skal koma tilbake til
nokre saker, bl.a. rådet frå Noregs Bank om å trekkja fondet ut
av olje- og gassektoren. Der har regjeringa valt både å gjera eigne
vurderingar, å setja ned eit ekspertutval og å be om tilleggsinformasjon
frå banken. Regjeringa tek sikte på å koma tilbake til Stortinget
med vurderinga hausten 2018. Det er ein klok måte å følgja opp ei slik
problemstilling på, med fakta i botnen, og ikkje ta forhasta avgjerder.
På same måte oppfyller ein tilrådingane frå Gjedrem-utvalet gjennom
eigne prosessar, og Stortinget vil få koma tilbake til dei spørsmåla
ved eit seinare høve.
Sigbjørn Gjelsvik (Sp) [13:22:39]: Gjennom kloke, framsynte
valg har vi i Norge klart å bygge opp det oljefondet vi har i dag,
sørget for at fellesskapets ressurser er blitt brukt til fellesskapets
beste, og at en har bygd opp kapital som også kan komme framtidens
generasjoner til gode. Det er særdeles viktig at en har avvist forslag
som har handlet om privatisering av ressurser og om endring av de
prinsippene som har ligget til grunn for forvaltningen.
Det er viktig at vi i denne saken,
og i forbindelse med Statens pensjonsfond utland, tar kloke, langsiktige
valg – at vi er ansvarlige som politikere, men selvsagt også at de
som har fått det store ansvaret det innebærer å forvalte de store
milliardrikdommene på vegne av det norske fellesskapet, er seg sitt
ansvar bevisst.
Senterpartiet er veldig opptatt
av at en skal videreføre de kravene som er til fondet, og de prinsippene
som tilligger det, og at de endringene en måtte gjøre, skal være
godt begrunnet, godt utredet, kunnskapsbaserte og bredt forankret.
Det er viktig at fondet, som folkets eiendom, er basert på åpenhet,
at en har en moderat risiko i sin virksomhet, og at en fortsatt
baserer seg på at det er høyest mulig avkastning innenfor de rammene
som er gitt, som skal gjelde.
Dette fondet, som altså er det norske
folks eiendom, er det også viktig hvordan vi forvalter, og at vi
forvalter det til beste for samfunnsutviklingen i Norge. Det burde ligge
godt til rette for at en større del av fondets aktivitet skjer i
Norge, og at en større del av forvaltningen skjer i Norge. Vi har
konkurransedyktige lønninger i Norge, men vi har også god kompetanse,
som også kunne ha vært videreutviklet gjennom at en hadde flyttet
en større del av forvaltningen til Norge. Derfor fremmer vi også forslag
om å utrede det. Det vil kunne bidra til å styrke norsk finansnæring,
det vil kunne gi viktige ringvirkninger til andre næringer, og vi
mener også det er viktig å bidra til at forvaltningen skjer gjennom
å styrke ulike miljøer ulike steder i Norge. Det ville være en god
videreføring av fondet, som også markerer en tydeligere forankring
og tilstedeværelse i Norge, noe som også gir en større forståelse
hos det norske folk for den aktiviteten fondet innebærer, og den
viktigheten fondet har.
Til representanten Njåstad, som
snakket om kostnadene i fondet: Jeg og Senterpartiet er ikke enig
i beskrivelsen som ble gitt, at kostnadene og kostnadsutviklingen
i fondet er tilfredsstillende. Tvert imot blir det vist til at Norges
Bank vil ha en økning i pengebruk fra 2017 til 2018 på 11 pst.,
at kostnadene i forvaltningen av oljefondet stadig øker, og at kostnadene
relativt til kapitalen ikke går ned, til tross for at kapitalen
i fondet øker betraktelig. Det er bekymringsfullt, og det bør i
økt grad fokuseres på det når det gjelder fondets virksomhet.
Så noen korte bemerkninger til det
som handler om unotert infrastruktur. Senterpartiet er med på komiteens
merknad om å vurdere at fondet skal kunne gå inn i unotert infrastruktur
innenfor miljømandatet. Vi er også med på formuleringen om at en
skal kunne vurdere å øke rammene for miljømandater. Samtidig har
vi presisert – og jeg skulle ønske at også flere andre partier presiserte
det samme – at dersom en ikke kan stille en klar forutsetning om
at de samme kriteriene som i dag gjelder med tanke på åpenhet, risiko
og avkastning i fondet, vil gjelde innenfor unotert infrastruktur,
bør en ikke gå inn på å åpne for unotert infrastruktur.
Det er fornuftig at en tar forsiktige
skritt framover og bevarer fondet som folkets eiendom med de kravene som
er der i så måte. Med det vil jeg også ta opp de forslagene som
Senterpartiet er en del av.
Presidenten: Representanten
Sigbjørn Gjelsvik har tatt opp de forslagene han refererte til.
Kari Elisabeth Kaski (SV) [13:28:02]: Forvaltningen av oljefondet
er i stor grad en suksesshistorie. Med over 8 000 mrd. kr har oljefondet
blitt en del av grunnmuren i norsk økonomi. Riktig forvaltet vil
oljefondet kunne bidra til velferd og investeringer i mange generasjoner framover.
Forhåpentligvis vil også de som bor i Norge om hundre år, ha glede
av dette enorme fondet.
Vi må ha et evighetsperspektiv når
vi skal vurdere hvordan forvaltningen kan bli best mulig. Derfor
er det fascinerende å høre både representanten Kapur og representanten
Njåstad her sette opp stråmenn som de argumenterer gladelig for,
stråmenn som ikke har rot i de reelle politiske meningene i denne
saken.
Hva vi investerer i, har en åpenbar
innvirkning på hvordan verden vil se ut om 10 eller 78 år. Særlig
er dette gjeldende når vi står overfor nærmest eksistensielle utfordringer.
Investerer vi i klimaødeleggelser i dag, vil det påvirke avkastningen
av alle investeringene på sikt, også oljefondets. Det betyr ikke
at vi kan bruke oljefondet til å løse verdens klimaproblemer. Det
trengs helt andre virkemidler for å få til det. Men med sin størrelse
og tidshorisont er fondet nødt til å ta hensyn til hvordan investeringene
de gjør, påvirker økonomien og omverdenen på sikt. I tillegg er
det viktig og klokt at investeringene skjer innenfor akseptable
etiske rammer.
Når vi nå debatterer stortingsmeldingen
om oljefondet og etterpå skal diskutere finansmarkedsmeldingen,
er det et relativt nytt begrep som gjør seg gjeldende, nemlig klimarisiko.
Klimarisiko handler ikke om etiske vurderinger, men om risikoen
for å tape penger, og oljefondet, eller rettere sagt Norges Bank,
har i grunnen kommet ganske langt i å definere klimarisiko og identifisere
hvilke grep som bør tas for å minimere denne risikoen. Spørsmålet
er nok heller hvordan vi politikere følger opp eller fungerer som
bremseklosser.
Etter hvert som fornybar energi
tar over for fossil energi, vil fossil energi bli en stadig mindre
attraktiv investering. Enkelte har til og med pekt på at enkelte
investeringer i fossil energi kan vise seg å bli verdiløse investeringer,
såkalte «stranded assets». Og dette er ikke lenger bare en teoretisk
mulighet. Dette er endringer som skjer i dag, og i denne nye virkeligheten
henger norsk politikk faretruende langt etter. Store investeringer
som vi gjør i norske oljefelt, gjør Norge sårbart når verden beveger
seg i retning av fornybar energi. Dette vil bli forsterket av at
oljefondet er tungt investert i olje og gass i utlandet. Et fall
i oljeprisen vil dermed slå inn både innenlands og i oljefondet.
Det som i dag virker som trygge investeringer, kan være fullstendig
feilslåtte investeringer i morgen. Mange av disse risikoene er oljefondet
beskyttet mot fordi fondet investerer så bredt. Forvaltningen av
fondet er likevel nødt til å ta hensyn til de store utviklingstrekkene,
risikoene og mulighetene som finnes. Og her kommer klimarisiko inn.
Innenfor de rammene Stortinget har satt for oljefondet, er vi nå bekymret
for at det ikke lenger er mulig for fondet å ta tilstrekkelig hensyn
til klimarisiko.
Fra å ha vært i front lenge ser
vi nå en utvikling der flere internasjonale pensjons- og investeringsfond
går lenger enn Statens pensjonsfond utland i å ta hensyn til hvordan
dagens investeringer påvirker den økonomiske veksten på sikt. Det
er bl.a. grunn til å sette spørsmålstegn ved om det er slik at bare
selskapene er store nok, må fondet se bort fra prinsippene om ansvarlig
forvaltning. Derfor fremmer SV i dag et forslag om å utrede hvorvidt
Norges Bank i større grad skal få avvike fra referanseindeksen for
å håndtere klimarisiko og gjennomføre en effektiv, ansvarlig forvaltning
av fondet. Vi foreslår også å stramme inn eierskapet i de selskapene
som driver med kull. Her må jeg si jeg er overrasket over at flertallet
ikke går lenger, for til tross for store forbedringer i forbindelse
med Stortingets vedtak om det såkalte kullkriteriet vet vi at oljefondet
er investert i selskaper som både bygger nye kullkraftverk og utvinner
betydelige mengder kull. Det er investeringer som åpenbart både
bidrar til høye klimagassutslipp og går imot intensjonene i Parisavtalen.
Jeg er glad for at vi etter mye
om og men er kommet ett skritt videre i å skulle åpne for at oljefondet
får investere i unotert infrastruktur og fornybar energi. Dette
er investeringsmuligheter med stort vekstpotensial, og vi ser fram
til at forslag til mandat kommer til Stortinget til neste år.
Jeg tar opp forslagene som SV er
en del av.
Presidenten: Representanten
Kari Elisabeth Kaski har tatt opp de forslagene hun refererte til.
Kjell Ingolf Ropstad (KrF) [13:33:05]: Kristelig Folkeparti
mener rammene for SPU og SPN er gode, både finansielt og etisk.
Samtidig bør vi stadig søke å forbedre disse rammene ytterligere.
Når det gjelder SPN, er Kristelig
Folkeparti tilfreds med at en samlet komité ber regjeringa vurdere
vårt forslag om et etikkråd for SPN. Kristelig Folkeparti gikk i front
for et etikkråd for SPU, og nå gjør vi det samme for SPN. En eventuell
utvidelse av mandatet til etikkrådet for SPU til også å omfatte
SPN er en god løsning etter Kristelig Folkepartis syn. Et etisk
råd vil kunne være et positivt bidrag til SPNs arbeid med ansvarlig
forvaltning, og det ville være et positivt signal internasjonalt
at Norge har samme overvåkning av investeringer hjemme som ute.
Når det gjelder SPU, er det positivt
at en samlet komité ber regjeringa komme tilbake til Stortinget
med forslag til et konkret mandat for investeringer i unotert infrastruktur
innen fornybar energi i neste års melding om pensjonsfondet. Vi
er også glade for innstramningen eller merknadene om kull for å
få regelverket til å fungere bedre.
Når det gjelder investeringer i
unotert infrastruktur, vil imidlertid Kristelig Folkeparti gå lenger.
Norges Bank ga allerede i 2006 råd om at fondet burde kunne investere
i unotert infrastruktur. Banken har flere ganger gjentatt dette.
I brev til Finansdepartementet har banken understreket at fondet
er «godt egnet til å foreta slike investeringer». Det er påpekt
at økt innslag av realaktiva som eiendom og infrastruktur kan bidra
til å redusere usikkerheten om utviklingen i fondets internasjonale kjøpekraft.
Muligheten for investeringer i unotert infrastruktur åpner også
for investeringer i unotert infrastruktur for fornybar energi og
unotert infrastruktur i fattige land.
Kristelig Folkeparti tar ikke lett
på innvendinger om usikkerhet og politisk og regulatorisk risiko,
ikke minst i fattige land. Norges Bank tar imidlertid høyde for
dette. Banken foreslår selv å gå skrittvis fram, med små investeringer
i utviklede land med stor grad av sikkerhet i starten, for å høste
erfaringer og bygge opp kompetanse. Kristelig Folkeparti mener dette
er riktig vei å gå for på sikt å kunne bevege seg over i framvoksende
økonomier – gjerne sammen med institusjoner som Verdensbanken for
å redusere risikoen. Derfor foreslår vi at regjeringa åpner for
at SPU kan investere i unotert infrastruktur, med små investeringer
i utviklede land med stor grad av sikkerhet i starten, for å høste
erfaringer og bygge kompetanse.
Amnesty Internationals notat av
27. november 2017 viser at det kan være betydelige prinsipielle
menneskerettighetsutfordringer knyttet til investering i statseide
selskaper i lukkede, repressive land. Derfor foreslår Kristelig
Folkeparti at regjeringa evaluerer menneskerettighetsdimensjonen
i det etiske rammeverket og håndteringen av det.
Vi mener det fortsatt er behov for
å foreta en grundig vurdering av om det bør utvikles egne etiske
retningslinjer for fondets investeringer i statsobligasjoner, der
kriterier om åpenhet og ansvarlighet i offentlige budsjettprosesser
hos utstederlandene ligger til grunn, samt vurdere risiko knyttet
til illegitim gjeld. Derfor fremmer vi forslag om dette.
Kristelig Folkeparti foreslår også
å utrede grunnlaget for å trekke SPU ut av alkoholselskaper. Årsaken
er at alkohol, på samme måte som tobakk, gir betydelige folkehelseproblemer.
Det er også en økende forståelse av alkohol som utfordring når det
gjelder utvikling i fattige land. Ikke minst rammes mange sårbare
barn av foreldres alkoholmisbruk. Mange internasjonale alkoholprodusenter
driver aggressiv markedsføring, særlig rettet mot unge og mot nye
markeder i fattige land.
Til slutt foreslår Kristelig Folkeparti
å opprette et investeringsprogram innen SPU, med samme krav til
forvaltningen som andre investeringer i SPU, med formål om å investere
i bærekraftige bedrifter og prosjekter i fattige land, og med en
målsetting om en samlet investeringsramme på minst 20 mrd. kr.
Jeg tar med dette opp forslagene
Kristelig Folkeparti har fremmet i innstillingen.
Presidenten: Representanten
Kjell Ingolf Ropstad har tatt opp de forslagene han selv refererte
til.
Per Espen Stoknes (MDG) [13:37:30]: Stø kurs, forutsigbarhet
og stabile rammebetingelser er fyndord i norsk politikk. Det er
fint og bra. Men hvordan skaper vi en ny og bedre verden av det?
Hvordan skal stø kurs og stabile rammevilkår framover gi oss løsningen
når verden er i forandring – rask forandring – og klimaproblemet
er på full fart mot oss?
For det er ikke full forutsigbarhet
som er inspirasjonskilden til omstilling, nye oppfinnelser og ny
aktivitet. Det er snarere sånn at etter gjentatte ganger å ha diskutert
i denne salen hvor og hvordan oljefondet skal få lov til å investere
i framtiden, greier vi nå å samle oss en liten smule. Komiteen har
blitt enig om at vi skal be departementet komme tilbake til Stortinget
med et forslag til mandat for investeringer i unotert infrastruktur
for fornybar energi under miljømandatet om ett år.
Men miljømandatet er på kun 75 mrd. kr
av et fond på 8 400 mrd. kr. Så vi skal investere noen titalls milliarder
kroner av over 8 400 mrd. kr i det som er framtidens energikilder
– det som kan bidra til å redde kloden vi bor på, og som vi håper
skal gjøre den levelig for våre barn og barnebarn. Skal vi greie
å snu om fra stø kurs og få til en endring, i tråd med verden rundt
oss, må vi tørre å være noe mer framoverlente. Vi må tørre å investere
i og for framtiden – ikke stikke hodet i sanden og tro at det er fossil
energi som kommer til å være framtidens gullgruve de neste tiårene.
Norges Bank ønsker å få lov til
å investere i unotert infrastruktur. Mange uavhengige eksperter
har anbefalt det samme, men regjeringen, ved finansministeren, har ikke
ønsket det. Norges Bank ønsker selv å trekke SPU ut av olje- og
gassektoren. Regjeringen holder på å vurdere dette. Jeg håper inderlig
at den lytter til Norges Bank denne gangen.
Det er ikke så mye schwung over
å åpne opp for å investere under 1 pst. av oljefondet i den næringen
som snart overtar etter de fossile energibærerne. Den nye næringen
sto for nesten to tredjedeler av all ny netto krafttilførsel i verden
i 2016. Det å åpne for investeringer i fornybar infrastruktur innenfor
miljømandatet blir et første museskritt for å la pensjonsfondet
vårt investere også i framtidens energisystem.
Jeg håper vi i denne sal snart kan
bytte ut disse museskrittstøvlene med reelle marsjstøvler og få
tatt noen ordentlige skritt framover.
Statsråd Siv Jensen [13:41:21]: Statens pensjonsfond er våre
felles sparemidler. Få andre land med store naturressurser har fått
til det Norge har gjort med oppbyggingen av Statens pensjonsfond.
Statens løpende inntekter fra olje og gass spares i sin helhet i
fondet. Bruken over tid skal følge den forventede realavkastningen
av fondet. Slik kommer oljeformuen både dagens generasjon og fremtidige
generasjoner til gode. Sparemidlene skal forvaltes godt, slik at
vi kan oppnå høyest mulig avkastning innenfor akseptabel risiko. Forvaltningen
av midlene skal være åpen, ansvarlig, langsiktig og kostnadseffektiv.
Investeringsstrategien er basert på å spre risiko gjennom å eie
en liten andel i et stort antall selskaper og obligasjonslån. Det
er en strategi som har tjent oss vel. Både Norges Bank og Folketrygdfondet
har over tid levert gode resultater – både absolutt og relativt
til de referanseindeksene som Finansdepartementet har fastsatt.
Komiteens innstilling viser bred
støtte til hovedlinjene i strategien og rammeverket for fondet.
Det er jeg glad for. Bred oppslutning om måten fondet forvaltes på,
legger til rette for en god og langsiktig forvaltning. Særlig viktig
er den brede politiske enigheten om fondets mål: å oppnå høyest
mulig avkastning til akseptabel risiko. Bare på den måten kan fondet
ivareta sin hovedoppgave, som er å bidra til å finansiere offentlig
sektor i fremtiden. Fondet skal trygge våre pensjoner, våre helsetjenester
og vår eldreomsorg.
Et sentralt tema i årets melding
er gjennomgangen av Norges Banks forvaltning av SPU, herunder analyser og
vurderinger av avvik fra referanseindeksen, kostnader og ansvarlig
forvaltning. Jeg er tilfreds med at et bredt politisk flertall støtter
opp om regjeringens vurdering på dette området. Regjeringen har
i årets melding også vurdert om SPU skal kunne investeres i unoterte aksjer
på generelt grunnlag. Regjeringen la ikke opp til å åpne for slike
investeringer. Det er fordi vi mener at slike investeringer vil
kunne utfordre sentrale kjennetegn ved vår forvaltningsmodell, som
er åpenhet, en indeksnær forvaltning og lave kostnader. Jeg har
merket meg at komiteen deler disse vurderingene og støtter opp om konklusjonen
om ikke å åpne for unoterte aksjer på generelt grunnlag.
I meldingen la regjeringen opp til
å vurdere investeringer i unotert infrastruktur for fornybar energi
innen miljømandatene, med krav til åpenhet, avkastning og risiko
som for øvrige investeringer i SPU. Komiteen slutter seg til disse
vurderingene og ber departementet om å komme tilbake til Stortinget
med et konkret forslag til mandat senest i neste års melding. Det
vil vi følge opp. Som en del av dette vil vi også vurdere miljømandatenes størrelse.
Komiteen viser til flere problemstillinger
innen ansvarlig forvaltning som den mener bør vurderes nærmere.
Det vil vi selvfølgelig også følge opp og komme tilbake til i neste
års melding. Jeg er glad for at komiteen legger til rette for at
vi kan få belyst disse spørsmålene på en god og grundig måte. La
meg legge til at gjennomgangen av Norges Banks forvaltning, der
vi mottok en uavhengig rapport om ansvarlig forvaltning, etter vår
vurdering viser at banken er blant de ledende på dette området.
Helt til slutt: Flere regjeringer
og storting har bidratt til å utforme strategien for fondet. Det
skal vi bygge videre på. Med en god og langsiktig forvalting, og
med bred politisk støtte, vil fondet kunne støtte finansieringen
av vår felles velferd i mange generasjoner.
Presidenten: Det
åpnes for replikkordskifte.
Svein Roald Hansen (A) [13:44:57]: Jeg er glad for at statsråden
bekreftet at hun kommer tilbake med et konkret mandat for investeringer
i unotert infrastruktur for fornybar energi, og at hun også vil
vurdere miljømandatets størrelse. Nå ble det av Miljøpartiet De Grønnes
representant her snakket om museskritt – og det kan være viktig
å gå forsiktig fram. Jeg må allikevel utfordre statsråden på størrelse,
for vi sier i innstillingen at det må utvides vesentlig hvis det
skal ligge innenfor mandatet. Så kan vi diskutere hva som er vesentlig
når vi snakker om 75 mrd. kr, men jeg går ut fra at statsråden er
innforstått med at skal man bevege seg inn i et nytt univers, så
må det, selv om man skal gjøre det forsiktig, være et visst omfang
for å få erfaringer.
Statsråd Siv Jensen [13:45:58]: Jeg mener at jeg gikk ganske
grundig inn i dette også i forbindelse med den høringen som finanskomiteen
hadde, og jeg tror ikke jeg etterlot særlig mye tvil om at jeg er
veldig positiv til å få dette på plass, men at jeg mener det er
riktig at vi gjør en grundig vurdering av det før vi kommer tilbake til
Stortinget med et helhetlig opplegg. Man må gjerne kalle det museskritt,
men det er altså det som har tjent fondet vel over tid – at vi har
bygget stein på stein, hatt skikkelige utredninger og sikret brede
politiske flertall bak de endringene som over tid har blitt gjennomført for
fondet.
Svein Roald Hansen (A) [13:46:31]: Det ligger kanskje litt
i arbeidsdelingen her at Finansdepartementet som regel holder igjen,
mens det er Stortingets oppgave av og til å dytte litt på og være
litt mer utålmodige.
Et annet område gjelder oppfølging
av Gjedrem-utvalgets utredning om sentralbanklov og organiseringen av
SPU. Der sa statsråden i meldingen at de kommer tilbake til Stortinget.
Det er jo en vanlig formulering. I komitémerknadene ber vi om at
man kommer tilbake i kommende stortingssesjon. Jeg tror ikke det
er bra at en sånn utredning, selv om det skal vurderes grundig,
ligger for lenge før man får en konklusjon. Så er statsråden innstilt
på å følge opp det tidsperspektivet?
Statsråd Siv Jensen [13:47:19]: Jeg jobber hardt for å få
denne saken ferdig, slik at den kan legges frem for Stortinget så
fort som overhodet mulig.
Sigbjørn Gjelsvik (Sp) [13:47:40]: En stor andel av forvaltningen
av oljefondet skjer i dag i utlandet. Dersom en hadde sørget for
at en større andel av forvaltningen hadde skjedd i Norge, kunne
det bidratt til å styrke norsk finansnæring, det kunne gitt viktige
ringvirkninger for andre næringer i Norge, og det kunne også ha
vært viktig for fondet og forvaltningen av det. En har jo både konkurransedyktige
lønninger og viktig kompetanse i Norge, som fondet kunne ha trukket veksler
på i ulike deler av Norge.
Vil statsråden være positiv til
en utredning for å se på muligheten for at en større del av forvaltningen
av fondet i framtiden skjer i Norge?
Statsråd Siv Jensen [13:48:33]: Nå er det jo en ikke ubetydelig
del av forvaltningen av fondet som allerede skjer fra Norge. Så
er det riktig at det også skjer forvaltning ute. Det er det mange
praktiske grunner til, men jeg tror ikke vi skal glemme hva som
er det overordnede målet med forvaltningen av fondet. Det er at
vi skal oppnå høyest mulig avkastning, gitt et akseptabelt risikonivå.
Det må vi aldri tape av syne. Her har Senterpartiet helt andre ambisjoner,
som handler om norsk næringsliv. Det er prisverdig nok, men på lik
linje med veldig mange andre mindretallsforslag handler det ikke først
og fremst om å ivareta det overordnede målet, men om å ivareta andre
hensyn. Jeg mener vi skal være forsiktige med å pådytte fondet altfor
mange kriterier som ligger på utsiden av det som er de overordnede målene.
Sigbjørn Gjelsvik (Sp) [13:49:25]: Dette handler ikke om
hva slags sektorer, hva slags land, eller hva slags aktivaklasser
fondet skal være investert i. Senterpartiet er helt enig i at det
er de kriteriene som i dag gjelder, å sikre høyest mulig avkastning
innenfor en akseptabel risiko og krav til åpenhet, som fortsatt
skal gjelde. Det jeg stilte konkret spørsmål om, var forvaltningsmiljøene.
Ville det ikke være fornuftig, både for å kunne styrke norsk finansnæring
og for å kunne bidra positivt til fondet, at en større andel av
forvaltningen skjedde i Norge i framtiden?
Statsråd Siv Jensen [13:50:03]: Dette er et mindretallsforslag,
som ikke har samlet flertall i Stortinget. Senterpartiet må gjerne
mene det. Jeg er uenig i at det er nødvendig å bruke tid på det,
og jeg mener også at vi må ha en grunnleggende tillit til at banken
evner å organisere sin virksomhet på en måte som er best mulig for
dem i forhold til det som er de overordnede målene for fondet.
Kari Elisabeth Kaski (SV) [13:50:36]: Diskusjonen om unotert
infrastruktur pågår fortsatt her, og det er kanskje verdt å komme
med en liten bemerkning til det med å utrede grundig, for det har
jo blitt utredet siden 2006. Men for all del – vi er glade for at
det kommer et konkret forslag om mandatet til neste år. Diskusjonen nå
går på hvorvidt det skal ligge innenfor miljømandatet eller ikke,
og jeg synes det er et paradoks at de partiene som i alle år har
vært mest opptatt av å understreke at oljefondet ikke skal være
et miljøpolitisk redskap, nå er så opptatt av at det skal ligge
innenfor nettopp miljømandatet når noe av den vesentlige argumentasjonen for
å åpne opp for denne aktivaklassen, nettopp handler om hva slags
risikospredning og avkastning fondet skal kunne ha på sikt, ikke
at det er et miljøpolitisk verktøy som sådant.
Statsråd Siv Jensen [13:51:31]: Det er riktig at dette spørsmålet
i vid forstand har vært utredet, og på generelt grunnlag tok Stortinget
stilling til spørsmålet i fjor. Når vi likevel har kommet tilbake
med en smalere avgrensning av dette, knyttet til fornybar energi,
er det fordi det kan vise seg å være fornuftig. Når jeg har sagt at
vi må bruke litt mer tid på det, handler det om å ramme dette inn
og se nærmere på spørsmålene som er problematisert også i debatten,
om innenfor eller utenfor miljømandatet. Det vil vi gjøre på en
grundig måte og så komme tilbake til Stortinget.
Kari Elisabeth Kaski (SV) [13:52:10]: Det som finansministeren
sier nå, kan få det til å høres ut som om Finansdepartementet reelt
sett fortsatt holder døren åpen for at det kan ligge utenfor miljømandatet
hvis man anser det som klokt. Det er grunn til å minne om at innenfor
hele klassen av unotert infrastruktur er det fornybar energi som
er den store vekstgruppen. Det er allerede en veldig stor andel
av unotert infrastruktur, og det kommer nok til å bli en enda større
andel av det framover. Så hvorfor den avgrensningen av miljømandatet
skal være så viktig, er litt uklart for meg. Men hvis finansministeren
skal se på dette på en uhildet måte og på hva som er klokt, vil
jo det være veldig godt.
Statsråd Siv Jensen [13:52:53]: Jeg tror også at representanten
Kaski oppfattet meg dit hen, under høringen i finanskomiteen, at
dette er noe jeg er positiv til. Jeg og regjeringen sleper ikke
bena etter oss i denne saken i forhold til Stortingets ambisjoner.
Her tror jeg vi er ganske enige om at vi skal få dette på plass.
Men igjen: Dette handler om hvordan vi rammer det inn.
Presidenten: Replikkordskiftet
er omme.
De talere som heretter får ordet,
har en taletid på inntil 3 minutter.
Aleksander Stokkebø (H) [13:53:24]: Når vi i dag diskuterer
Statens pensjonsfond utland, oljefondet, er det viktig å huske på
og minne oss selv om hvor pengene kommer fra. Det er fra oljen.
Jeg synes vi alle skal takke dem som står opp om morgenen for å
skape enorme verdier for samfunnet, både på land og offshore. Oljeeventyret
har tjent oss godt, og framover er det viktig at vi fortsetter suksessoppskriften
med å bygge opp fondet, slik at fondet kan komme framtidens generasjoner til
gode og sikre trygg velferd. Men hvordan?
Vi må for det første holde aktiviteten
oppe i vår største og viktigste næring for å sikre mer penger til
fondet.
For det andre må vi forvalte verdiene
i fondet med klokskap. Da må vi tenke langsiktig og ansvarlig og
finne sammen på tvers av partilinjene. Vi må unngå å hoppe på forslag
med gode intensjoner, men uante konsekvenser, og vi må ikke blande
oss for mye inn. Vi må gå varsomt fram når vi stadig skal utvikle
fondet til det bedre. Når vi nå åpner for å vurdere hvordan vi potensielt
kan investere i unotert infrastruktur innenfor fornybar energi,
er det ansvarlig og moderat.
For det tredje: For å sikre framtidens
velferd må politikerne holde fingrene av fatet, begrense hvor mye penger
vi tar ut, og tenke igjennom hva vi bruker pengene på. Det er derfor
veldig bra at regjeringen har senket handlingsregelen til 3 pst.
og bremser og reduserer nivået på oljepengebruken, sist nå i revidert
nasjonalbudsjett.
Det er bra at vi bruker mer av pengene
til det som handlingsregelen var ment for: å styrke vekstevnen og konkurransekraften
i norsk økonomi, å investere i infrastruktur, utdanning og forskning
og vekstfremmende skattelettelser. Det viser at vi har en ansvarlig
regjering.
Vi må holde aktiviteten oppe i vår
viktigste næring for å sikre mer penger inn til fondet. Vi må forvalte
verdiene med klokskap, og vi må begrense hvor mye vi henter ut.
Slik sikrer vi en god velferd også for framtidens generasjoner.
Kari Elisabeth Kaski (SV) [13:55:57]: Jeg hadde egentlig
ikke tenkt å ta ordet mer i denne debatten, men jeg følte meg kallet
da det så ut til å være litt kreativ historieskrivning på gang fra
representanter fra regjeringspartiene. Det representanten Stokkebø
kommer med her, er en slags fortelling om at denne regjeringen har
brukt lite oljepenger. Det er vel da grunn til å minne om at det
aldri har vært en regjering som har brukt så mye oljepenger som
denne, både i den forrige perioden og i denne perioden. Det er fint
at det begrenses nå. SV har i flere år bedt om at oljepengebruken
bør begrenses. Jeg ser også at statsministeren nylig har vært ute
og ment at opposisjonen først og fremst ber om økt pengebruk. Da
er det grunn til å minne om at det er denne regjeringen som har
brukt mye oljepenger. Opposisjonen har i stor grad bedt om mindre
oljepengebruk. Og så tror jeg vi alle sammen er glade for at handlingsregelen
er senket.
Aleksander Stokkebø (H) [13:57:08]: Det er også verdt å minne
om at når vi snakker om oljefondet og oljepengebruk, er det noen
partier i denne salen som er veldig glad i å bruke penger – mer
oljepenger, mer gjennom offentlige finanser og over statsbudsjettet
– men som stemmer imot mange av de prosjektene som bringer disse
inntektene inn til statskassen. Med Høyre i regjering skal vi fortsette
å holde trykket oppe for mer verdiskaping og flere arbeidsplasser,
også i oljenæringen, slik at vi får større inntekter for framtidig
velferd.
Når det kommer til oljepengebruk,
har regjeringens oljepengebruk vært i tråd med økonomiske anbefalinger
fra de ledende økonomene i dette landet. Det har vært å sette inn
motkonjunkturtiltak for å møte den krevende situasjonen som har
vært på Sør- og Vestlandet og i mitt eget hjemfylke, Rogaland. Det
har vært riktig, det har virket. Arbeidsledigheten går ned, veksten
går opp, og det skapes nye jobber fordi vi har ført en politikk
som har virket kraftfullt mot ledigheten. Nå bremser vi opp, for
vi ser at det går bedre. Vi er på rett vei.
Presidenten: Flere
har ikke bedt om ordet til sakene nr. 6 og 7.
Presidenten vil foreslå at sakene
nr. 8 og 9 debatteres under ett.
– Det anses vedtatt.
Innstilling
fra finanskomiteen om Finansmarkedsmeldingen 2018 (Innst. 371 S (2017–2018), jf.
Meld. St. 14 (2017–2018))
Innstilling
fra finanskomiteen om Rapport til Stortinget fra Norges Banks representantskap
for 2017 (Innst. 366
S (2017–2018), jf. Dokument 9 (2017–2018))
Presidenten: Etter
ønske fra finanskomiteen vil presidenten foreslå at taletiden blir
begrenset til 5 minutter til hver partigruppe og 5 minutter til
medlemmer av regjeringen.
Videre vil presidenten foreslå at
det – innenfor den fordelte taletid – blir gitt anledning til replikker
med svar etter innlegg fra medlemmer av regjeringen, og at de som
måtte tegne seg på talerlisten utover den fordelte taletid, får
en taletid på inntil 3 minutter.
– Det anses vedtatt.
Henrik Asheim (H) [13:59:15] (komiteens leder og ordfører
for sakene): Fra én viktig næring som avsluttet den forrige debatten,
til en annen, nemlig finansnæringen. La meg begynne med å takke
komiteen for et godt samarbeid i arbeidet med finansmarkedsmeldingen.
Finanskomiteen er finansnæringens
næringskomité. Dette er en næring som representerer 2 pst. av sysselsettingen
i Norge og 7 pst. av verdiskapingen, og som er Fastlands-Norges
største skattyter. Med andre ord er finansnæringen en betydelig
næring, som bidrar både til sysselsetting og verdiskaping for landet
vårt. Derfor viser også flertallet i komiteen, alle unntatt Rødt,
til at velfungerende finansmarkeder er en forutsetning for utvikling.
Enda viktigere er det at robuste
finansinstitusjoner gir trygghet for familier og bedrifter rundt
om i landet. Stabilitet i finanssektoren er svært viktig, og en
av denne komiteens viktigste oppgaver er å bidra til det gjennom de
vedtak vi gjør.
Finanskrisen i 2008 minnet oss på
hvor viktig det er med gode og treffsikre reguleringer av denne
næringen. I forrige stortingsperiode opplevde vi et oljeprisfall
som skapte betydelige utfordringer for norsk økonomi. Men dette
var også en utfordring som ble håndtert raskt, både gjennom pengepolitikken,
gjennom lav rente, en svekket krone, ansvarlige parter i lønnsoppgjørene
og ikke minst en ekspansiv finanspolitikk fra regjeringen. Med andre
ord er optimismen og veksten tilbake i norsk økonomi.
Vi har som forbrukere merket den
digitale utviklingen innenfor finansnæringen. Da jeg var liten,
var jeg med moren min hver lørdag på to ting. Først var vi på Polet,
så var vi i banken. Jeg vet ikke hva hun gjorde der, jeg tror hun
betalte regninger, men det innebar lang kø, kølapper og mye stempling
av ark. Nå er Norge helt fremst i digitaliseringen innenfor finansnæringen.
Det betyr at man ikke lenger går i banken – man løser det meste
gjennom mobiltelefonen eller på nett.
En av de tingene som Norge allerede
er fremst på, er også noe som vi fortsatt skal være fremst på. Derfor
sier komiteen – igjen alle unntatt partiet Rødt – at man ønsker
å etablere såkalte regulatoriske sandkasser innen utgangen av 2019.
Dette er en måte å følge det som en del andre land gjør, nemlig
å sørge for at man kan teste ut nye løsninger og ny innovasjon,
noe som også kan bidra til oppstart av nye bedrifter som kan skape
verdier, og enklere løsninger for vanlige folk.
En velfungerende finanssektor bidrar
også til kapital, enten det er til boligkjøp eller til oppstart
av bedrifter. Den er på mange måter blodomløpet i økonomien vår.
Men vi vet også at forbrukslån og veksten man har hatt i det, kan
skape problemer for enkelte, selv om det også er et viktig tilbud
til dem som får uforutsette utgifter på kort sikt. Derfor sier en
samlet komité at man ønsker forslag fra regjeringen til å forby
aggressiv markedsføring av forbrukslån i løpet av høsten 2018.
Et annet tema som er blitt diskutert
i komiteen, og som det er ulike forslag til, er å innføre rentetak
for forbrukslån. Der viser et flertall i komiteen til at det allerede
er iverksatt flere tiltak som ennå ikke har rukket å virke lenge
nok, og flertallet – bestående av Arbeiderpartiet, Kristelig Folkeparti
og regjeringspartiene – mener derfor at innføring av rentetak bør
avventes.
Alt i alt minner denne finansmarkedsmeldingen
oss om at norske banker er solide. De er lønnsomme, og de er blitt
langt mer solide gjennom de reguleringer og vedtak som er gjort
etter at finanskrisen rammet. Dette ruster oss også for nye eventuelle
tilbakeslag.
Til slutt vil jeg bare si litt om
den andre saken vi behandler samtidig, nemlig rapporten fra representantskapet
i Norges Bank. Representantskapet har ingen merknader til driften,
og er generelt tilfreds. De viser likevel til og peker på at det
samlede budsjettet for Norges Bank øker med 11 pst., og vi som komité
merker oss at representantskapet selv sier at de ønsker mer informasjon
om årsaken til kostnadsutviklingen.
Åsunn Lyngedal (A) [14:04:16]: Det går bra i finansnæringen.
Bankene hadde i fjor et overskudd på 55 mrd. kr. Selv om renten
er lav, er rentenettoen god. Tilgangen på kapital er god i Norge,
og finansmarkedene fungerer godt.
For Arbeiderpartiet har det vært
viktig at norske banker ikke bare er lønnsomme, men også at de er
solide. Etter den norske bankkrisen på 1990-tallet har det vært
innført strenge kapitalkrav og krav til risikostyring i bankene.
Det er gledelig å konstatere at vi nå har den best kapitaliserte
banknæringen i Europa, sammen med Sverige. Det var gledelig da IMF
i forrige uke konstaterte at selv med sterk nedgang i økonomien
i Norge, med store tap for bankene, ser de ingen banker i Norge
som vil komme i en negativ kapitalsituasjon. Derfor har Arbeiderpartiet
i denne saken sagt at i 2019 må vi også i Norge gi norske banker
mulighet til å holde tilbake litt mindre kapital ved utlån til små
og mellomstore bedrifter. En slik adgang har de hatt i resten av
Europa siden 2013. Det blir det også heldigvis flertall for i denne
saken.
Arbeiderpartiet har i arbeidet med
meldingen fokusert på forskning og utvikling innenfor finansnæringen. Næringen
er en av dem som har omstilt seg betydelig de siste årene. De har
tatt i bruk ny teknologi, og de har tatt ned antall ansatte. Det
er viktig at storting og regjering sammen legger til rette for en
god utvikling i næringen, og vi er glade for at resten av komiteen
har blitt med oss på å fokusere på forskning og blir med på å vedta
en regulatorisk sandkasse for «fintech»-bedrifter – det til tross
for at det ikke var foreslått av regjeringen å innføre det ennå.
Både næring og forbrukere i Norge er blant verdens beste på digitalisering.
Det er viktig at myndighetene legger til rette for at vi fortsatt
kan være fremst i å ta i bruk ny teknologi, også den vi ennå ikke
har utviklet.
Et godt fungerende finansmarked
er viktig for både forbrukere og næringsliv. Derfor har vi gitt
støtte til næringens ønske om å få en egen stortingsmelding om en næringspolitikk
for finansnæringen. Både arbeidsgivernes og de ansattes organisasjoner
mener at finansmarkedsmeldingen blir for passiv og handler for lite
om framtiden. Vi har dessverre ikke fått med oss resten av komiteen
på dette ønsket.
Om bankene er solide, er gjeldsveksten
i norske husholdninger dessverre veldig bekymringsfull. Norske husholdninger
har historisk høy gjeld, to ganger brutto inntekt, og andelen av
inntekten som husholdningene bruker til å betale renter og avdrag,
har steget og er nå på nivå med det den var under den norske bankkrisen
på 1990-tallet. Det er ofte en situasjon i forkant av finansielle
kriser, og IMF påpekte i forrige uke at Norge er blant de landene
i verden der husholdningene har høyest gjeld i forhold til inntekten
sin.
Det var også deres vurdering at
norske boliger er overpriset, for Oslo anslo de ca. 15 pst., for
resten av landet 5–10 pst. Det er viktig å følge denne utviklingen,
og det er hovedbegrunnelsen bak boliglånsforskriften, som Arbeiderpartiet
mener bør videreføres. Samtidig ser vi at en av virkningene av boliglånsforskriften
er at den kan være med på å holde unge utenfor boligmarkedet. Det
er de som har lavest egenkapital, og det er der taket på fem ganger
brutto inntekt begrenser mest. Når 50 pst. av unge som kjøper bolig
nå, får hjelp fra sine foreldre, er Arbeiderpartiet bekymret for
dem som ikke har foreldre som kan eller vil bidra med egenkapital
eller kausjon. Det bidrar til å forsterke og øke forskjeller i Norge
fordi det betyr mye for økonomien om man kommer inn i boligmarkedet
eller ikke. Derfor stemte vi i Stortinget i mai for at Husbanken
skulle kunne gi startlån til unge som ikke har den nødvendige egenkapitalen,
men som har betjeningsevne, men forslaget ble dessverre ikke vedtatt.
Arbeiderpartiet har vært opptatt
av forbrukslån. Nordmenns forbrukslån steg med 13 pst. i fjor. Det
utgjorde bare 3 pst. av gjelden vår, men 12 pst. av renteutgiftene.
Vi vil påpeke at banker og myndigheter har stått uten et viktig
redskap siden Solberg-regjeringen stanset arbeidet med det offentlige
gjeldsregistret som Stoltenberg-regjeringen foreslo før valget i
2013. Fordi vi ikke har et gjeldsregister, finnes det ikke noen
samlet oversikt over en persons gjeldsforpliktelser, og derfor mangler
vi et viktig verktøy når man skal vurdere folks betalingsevne. Det
er beklagelig, men regjeringen må nå prioritere å få på plass sitt
private gjeldsregisteralternativ.
Vi har sluttet oss til forslaget
om å forby aggressiv markedsføring av forbrukslån fordi vi er bekymret,
og vi har bedt regjeringen utrede en foretrukket modell for rentetak
som kan gjennomføres hvis nødvendig. Vi har endret forslaget vårt
litt, det er lagt fram, vi ønsker en tilbakemelding på et mulig
rentetak i finansmarkedsmeldingen 2019.
Med det tar jeg opp forslagene Arbeiderpartiet
er en del av.
Presidenten: Representanten
Åsunn Lyngedal har tatt opp de forslagene hun refererte til.
Sivert Bjørnstad (FrP) [14:09:33]: Velfungerende finansmarkeder
og en finansiell infrastruktur som er stabil og troverdig, er helt
avgjørende for at samfunnet vårt skal fungere så godt som det faktisk
gjør. Tilliten mellom folk, mellom folk og stat og mellom stat og
nærings- og arbeidsliv ville ha vært en helt annen om ikke dette
helt grunnleggende premisset hadde vært på plass. Mjøs-utvalget
konkluderte for få måneder siden i sin NOU at de norske kapitalmarkedene
i all hovedsak fungerer godt, og at tilgangen på kapital for norske
bedrifter er god, også når det gjelder fremmedkapital, som for en
veldig stor del av landets bedrifter er ensbetydende med banklån.
Det er likevel noen små skjær i
sjøen, som f.eks. at det for mange små og mellomstore bedrifter
i Europa er enklere å få lån til gode betingelser enn det er for
de norske på grunn av den såkalte SMB-rabatten som er innført i
Europa. Derfor ber en samlet komité om fortgang i arbeidet med å
få innført en tilsvarende rabatt i Norge, så konkurransen mellom
bedriftene reelt sett blir likere enn i dag.
Finansnæringen som næring står i
dag for om lag 2 pst. av sysselsettingen og 7 pst. av verdiskapingen
i Norge og er fastlandets største skattyter. Bankene og forsikringsselskapene
går godt med solide overskudd, noe som igjen gjør tilgangen til
kapital enklere for landets bedrifter og husholdninger. Moderate
utbytter og skjerpede kapitalkrav til bankene har gjort at vi i
dag har noen av de sikreste bankene i Europa.
Finansnæringen har stått overfor
en voldsom endring de siste par tiårene. Det er faktisk overraskende
få år siden bankboka var i bruk og vår viktigste kontakt med banken
var over skranken i en av de mange filialene rundt omkring i landet.
Sånn er det ikke lenger. Det er i sum et gode at det ikke er sånn.
Ny teknologi skaper muligheter, men også utfordringer, for finanssektoren.
BankAxept, robotiserte prosesser for behandling av lånesøknader
og Vipps er eksempler på innovasjoner som ikke bare gjør at finansforetakene
kan bruke mer av sin tid og sine ressurser på kjernevirksomheten,
det gjør også livet og hverdagen enklere for oss som forbrukere. Samtidig
vet vi at finansnæringen er blant de næringene som oftest blir utsatt
for cyberangrep. Sårbarheten kan derfor være stor, også for oss
som forbrukere. Heldigvis er næringen selv offensiv og på ballen,
og i tillegg har stortingsflertallet de siste par årene satset massivt
på IKT, både gjennom forskning, utvikling og på utdanningssiden.
For at vi skal få enda flere innovasjoner
og nye produkter som er til hjelp og glede for både forbrukerne
og finansnæringen, foreslår komiteen – minus Rødt – at regjeringen
innen 2019 skal etablere en regulatorisk sandkasse for «fintech»
i Norge etter modell fra mange av våre naboland. Det kan være et
viktig grep, både fordi det kan hindre at oppstartsselskaper og
nye innovasjoner havner i andre land enn Norge, og fordi det i skjæringspunktet
mellom myndigheter, næring og FoU-miljøer ligger et enormt potensial
for økt verdiskaping og nye innovative løsninger.
Det som truer vår finansielle stabilitet
mest, er økende gjeld og stadig høyere boligpriser. Over 90 pst. av
husholdningenes gjeld er tatt opp med pant i bolig, og med veksten
vi har hatt i boligpriser de siste tiårene, har det gitt husholdningene
tilgang til mer lån. Samtidig har rentene vært historisk lave over
lang tid. Det er gjerne når man ikke ser en eneste sky på himmelen,
at man bør bli mest bekymret. Norges Bank har varslet økte renter
i årene som kommer. Det er egentlig et gode fordi det betyr at det
går bedre med norsk økonomi, men det kan også føre til utfordringer
for dem som har lånt mye de siste årene.
Det er likevel ikke sikkert at det
er økte reguleringer som er svaret. Det er heller ikke sikkert at
det er noen løsning, det Arbeiderpartiet mener, at vi skal gjøre
tilgangen til kapital enklere for enkelte grupper i samfunnet. Unge,
helt vanlige ungdommer, skal ikke i utgangspunktet være en del av
boligsosiale tiltak. Dette er også penger som skal betales tilbake
når rentene stiger, enten banken heter DNB eller Husbanken.
Den viktigste jobben har landets
kommunestyrerepresentanter ved å bedre balansen mellom tilbud og
etterspørsel i boligmarkedet, og ved at man regulerer attraktive
tomter til boligformål, særlig i og rundt de store byene.
Sigbjørn Gjelsvik (Sp) [14:14:53]: Finansnæringen er viktig
for Norge. Finansnæringen er en helt avgjørende motor for å holde
Norge i gang. Finansnæringen er et viktig bidrag for at folk skal
leve gode liv i hele landet, og bidrar til å finansiere næringslivets
store og små prosjekter i bygd og by. Derfor er det viktig å legge
til rette for en mangfoldig og tilstedeværende finansnæring i hele
Norge. Det er ikke minst viktig å bidra til at vi også har mange
små aktører, og at vi har virksomhet over vårt langstrakte land.
Det er viktig for finansiering av bedrifter og deres prosjekter,
og det er også viktig for de enkelte privathusholdningene.
På høringen om finansmarkedsmeldingen
kom det et unisont krav om å få gjort noe med SMB-rabatten og få
den innført i Norge. Det er smått uforståelig – både den treneringen
som her har skjedd fra regjeringens side, og at den fortsatt ikke
er innført når både Finans Norge, Finansforbundet og banker over
hele landet har etterlyst den. Det gjør det vanskeligere å få tilgang
til kapital, det bidrar til at en kan tape arbeidsplasser i Norge og
skape konkurranseulemper i forhold til andre land, land der SMB-rabatten
er innført for lengst. Det haster å få innført den, Senterpartiet
har etterlyst det tidligere, og det er ytterligere behov. Det er
på overtid å få gjort noe med SMB-rabatten.
Når det gjelder utviklingen på boligmarkedet
og den store boliggjelden som er i Norge, har undertegnede utfordret
finansministeren på dette i Stortinget tidligere, bl.a. i spørretimen.
Jeg registrerer nå at IMF i sine råd til Norge i forrige uke er
særdeles opptatt av utviklingen når det gjelder gjeld og den faren
det kan skape for finansiell stabilitet.
Når det gjelder utviklingen på boligmarkedet:
Det langsiktige som vi må sørge for, er selvsagt desentralisering,
det å sørge for aktivitet i hele landet, som også vil bidra til
å dempe presset i de store byene. Men på kort sikt er det klokt
å videreføre de reguleringene man har knyttet til boliglånsforskriften.
Den veksten som er i forbrukslån,
er bekymringsverdig. Selv om det utgjør en liten andel av den totale
lånemengden, er det stor vekst, og de som tar opp forbrukslån, må
bære høye renter. Det er ofte noen av dem har svak økonomi i utgangspunktet,
og som gjennom opptak av forbrukslån havner i en vanskeligere situasjon.
Det kommer også urovekkende signaler om at en tar opp forbrukslån
for å finansiere boliglån.
Vi er fornøyd med at det er foretatt
viktige innstramminger, og ser fram til at forbrukslånsbankene ikke
lenger skal være gratispassasjerer i en del sammenhenger. Det er
allikevel viktig å gjennomføre flere tiltak. Senterpartiet mener
at vi trenger å få utredet – og foreslår også – en modell for rentetak
i Norge. Vi har et eget forslag om det sammen med flere andre partier
som jeg vil ta opp. Samtidig vil jeg også varsle at vi stemmer subsidiært
for Arbeiderpartiets forslag.
Vi er også tilfreds med at komiteen
samlet har gått inn for å forby aggressiv markedsføring av forbrukslån.
Saksordføreren var opptatt av digitalisering
i Norge. Det er selvsagt bra at Norge blir digitalisert, at en får
enklere og bedre løsninger på mange områder. Samtidig er det slik
at mange ikke henger med i digitaliseringen, så de er avhengige
av andre løsninger og har andre behov. Nettopp derfor er det viktig
å ivareta kontanter som tvungent betalingsmiddel i framtiden. Det
er viktig å ivareta bankenes lovpålagte plikt til å gjøre innskudd
og uttak tilgjengelig i form av kontanter.
Jeg er særdeles fornøyd med at Finanstilsynet
sier at en her bør ha en offentlig utredning på området, og med den
vektleggingen sentralbanksjefen hadde av dette spørsmålet i høringen.
Men dette bør følges opp gjennom at forslaget om en utredning blir
vedtatt i Stortinget.
Jeg tar med det opp forslagene Senterpartiet
har sammen med andre partier.
Presidenten: Da
har representanten Sigbjørn Gjelsvik tatt opp de forslagene han
refererte til.
Kari Elisabeth Kaski (SV) [14:20:17]: I innlegget mitt under
behandlingen av stortingsmeldingen om oljefondet snakket jeg om
klimarisiko. Klimarisiko er også relevant her. Vi vet at klimaendringene
som er i gang, vil utfordre den finansielle stabiliteten på sikt, både
gjennom de fysiske skadene av ekstremvær, som gir større forsikringsutbetalinger,
og gjennom investeringer som møter større risiko både politisk,
regulatorisk og omstillingsmessig. For eksempel vil investeringer
i fossil energi kunne møte brå skift og fall i verdi.
Hva betyr dette? Jo, mens arbeidet
med klima og bærekraft hittil har vært isolert til å kutte egne
utslipp, må vi nå snakke om hva klimapolitikken og ny teknologi
betyr for økonomien vår og for forretningsmodellene til norske bedrifter.
Hva betyr forhold som CO2-prising, strengere
reguleringer, ny teknologi og endret forbrukeratferd?
Jeg mener det er veldig bra at flertallet
her slår fast at klimaendringene vil kunne påvirke verdiene av finansforetakenes
investeringer, og klimarisikoutvalget skal fram til desember 2018
vurdere betydningen av klimarisiko for norsk økonomi.
Regjeringen skriver også at de vil
«vurdere behovet for endringer i
krav til selskapsrapportering om klimarelatert risiko».
SV imøteser i neste års finansmarkedsmelding
en grundig omtale av og diskusjon om dette, og om hvordan finansbransjen
kan være en viktig del av løsningen.
Så vil jeg omtale to andre forhold
som bekymrer, knyttet til både ulikhet og finansiell stabilitet.
Finanstilsynet, Norges Bank, OECD og IMF trekker fram høye boligpriser
og økende gjeldskrav i norske husholdninger som den største risikofaktoren
for norsk økonomi, noe også flere i tidligere innlegg har vært inne
på. Boligmarkedet er også en stor driver for ulikhet i Norge. Forskjellene
øker mellom dem som får hjelp av foreldrene sine til å ta opp stadig
høyere gjeld, og som dermed kommer seg tidlig inn på boligmarkedet,
og dem som ikke får den samme hjelpen. Dette fører til ytterligere
press om å ta opp stadig høyere gjeld, og prisene presses opp.
Framover er vi nødt til å lykkes
med en politikk som både ivaretar selveierlinjen og en sosial boligpolitikk som
bremser gjeldsveksten og roer ned boligmarkedet. Målet må være at
dagens unge ikke skal tvinges til å ta opp skyhøy gjeld – som vi
ser de gjør i dag. Det vet vi er skadelig for en hel generasjon
og for produktiviteten til økonomien.
Boliglånsforskriften, som omtales
i denne meldingen og i innstillingen, har vært veldig viktig. Men
i tillegg til en videreføring av boliglånsforskriften er det avgjørende
å se boligpolitikken i en større sammenheng. Problemet med en gradvis
oppbygging av økonomisk ustabilitet på grunn av økende gjeld kan
ikke utelukkende løses gjennom bankreguleringer, men må løses på
en måte som ikke driver boligprisene videre opp. Da kommer virkemidler
som fordelsbeskatning av bolig og økt skattlegging av sekundærboliger
i kombinasjon med lavere inntektsskatt, samt tomteregulering, leie
til eie og andre virkemidler. Dette er et perspektiv som mangler
i omtalen av boligmarkedet og husholdningsgjelden i denne stortingsmeldingen.
Videre til forbrukslån, som også
flere har vært inne på. Tilgang til kreditt er et gode, men veksten
i forbrukslån er noe som også SV ser på med bekymring, både for den
finansielle stabilitetens del og for enkeltpersonene som havner
i gjeldsfellen. Vi vet at sårbare grupper har en betydelig overrepresentasjon
blant dem som opplever problemer med denne låneformen. Og vi vet
at dette representerer en formidabel risiko også på samfunnsnivå.
Det er vedtatt gjennomføring av
flere innstramminger de siste årene, bl.a. oppfølging av SVs forslag
om retningslinjer for forsvarlig utlånspraksis. Men vi mener at det
er behov for ytterligere tiltak. Regjeringens utkast til ny finansavtalelov
inneholder forslag om gode tiltak som avslagsplikt, men mangler
tiltak som omfatter det tiltagende problemet med tilleggsfordeler
knyttet til kredittomsetning. Dette kan man gjøre noe med når man
følger opp vedtaket som vi skal fatte i dag, om å forby aggressiv
markedsføring av forbrukslån.
Samtidig er det uheldig at viktige
virkemidler som f.eks. rentetak ikke blir innført nå. Det er innført
rentetak på lån og kreditt i mange land i verden. Rentetak vil innebære
at det ikke lenger vil være lønnsomt for bankene å gi lån til de
personene som har høyest kredittrisiko, det vil si den gruppen som
står i størst fare for å få betalingsvansker. Rentetak vil også
være et målrettet virkemiddel for å forhindre at selskaper som tilbyr
nye former for forbrukslån, som «payday»-lån, får fotfeste i Norge.
Det ser imidlertid ut som om det
vil bli flertall for å utrede ulike modeller for rentetak, men at
det ikke blir innført med det første. Vi vil derfor stemme subsidiært for
forslagene om en slik utredning. Vi har også forslag, bl.a. om ytterligere
tiltak for å stramme inn på forbrukslån, som jeg herved tar opp.
Presidenten: Representanten
Kari Elisabeth Kaski har tatt opp de forslagene hun refererte til.
Kjell Ingolf Ropstad (KrF) [14:25:34]: Banker og finansinstitusjoner
spiller en viktig rolle i økonomien. De tilbyr betalingstjenester,
innskudd og utlån til husholdninger og bedrifter og forsikring mot
reell risiko, som brann, død, sykdom osv., og finansiell risiko,
som brå prisendringer på valuta, renter, råvarer.
Finansnæringen bidrar med avgjørende
finansiell infrastruktur som skal tjene husholdninger og bedrifter over
hele landet, og er regnet som en infrastrukturnæring. Finanskrisen
fikk et mindre omfang i Norge, ikke minst fordi vi etter bankkrisen
på 1990-tallet hadde innført strengere reguleringer enn andre land,
bl.a. med høyere krav til bankers egenkapital. Særnorske reguleringer
var et fortrinn i møte med krisen fordi det ga oss mer solide banker
og færre spekulative finansprodukter.
Vi har imidlertid ikke noen kvantitativ
begrensning på hva banker kan holde av risikable, private rentepapirer
eller derivater, og vi har ingen garanti for at bankene i framtida
ikke vil ta større risiko i verdipapirer eller derivater.
I så fall kan en samordning av
verdipapirvirksomhet og tradisjonell bankvirksomhet være uheldig
for finansiell stabilitet. Derfor foreslår Kristelig Folkeparti
at regjeringa fremmer et forslag som reduserer bankers adgang til
å ta ytterligere risiko utenfor kjernevirksomheten.
Forbrukslån har vokst i omfang
og utgjør en spesielt stor risiko for gjeldsproblemet, både for
den enkelte og for samfunnet. Kristelig Folkeparti er tilfreds med
at en samlet komité stiller seg bak forslaget om å forby aggressiv
markedsføring av forbrukslån. Samtidig er det uheldig at viktige
virkemidler som f.eks. rentetak ikke innføres. Rentetak vil ha den
virkningen at det ikke lenger vil være lønnsomt for bankene å gi
lån til de personene som har høyest kredittrisiko, dvs. den gruppa
som står i størst fare for å få betalingsvansker og på lengre sikt
omfattende gjeldsproblemer.
Organisasjoner som Forbrukerrådet,
Huseiernes Landsforbund og Gjeldsoffer-Alliansen har tatt til orde for
å innføre rentetak i Norge. Derfor foreslår Kristelig Folkeparti
å utrede ulike modeller for rentetak i Norge, og at regjeringa fremmer
et forslag om dette i finansmarkedsmeldinga i 2019.
Vi registrerer at Arbeiderpartiet
har fremmet et løst forslag som går på å bare utrede ulike modeller,
og vi vil også stemme subsidiært for det forslaget.
Statsråd Siv Jensen [14:28:08]: Finansmarkedene er en stor
del av norsk økonomi og leverer tjenester som er viktige i folks
liv. I årets finansmarkedsmelding understreker regjeringen at stabil
tilgang til finansielle tjenester er avgjørende for at moderne økonomier
skal fungere godt.
Kostnadene for samfunnet ved uro
og kriser i finansmarkedene kan være store og langvarige. Norske banker
er solide og lønnsomme, og i løpet av de siste ti årene har soliditeten
samlet sett blitt dobbelt så god. Bankene er dermed bedre rustet
til å håndtere et eventuelt tilbakeslag i norsk økonomi. Bankenes
gode inntjening legger også til rette for at kapitalen kan bygges videre
opp fremover.
Bankene har bygget opp soliditeten
i takt med nye krav etter den internasjonale finanskrisen. Stortinget vedtok
i begynnelsen av mars i år den foreløpig siste av bankreformene
etter finanskrisen: et nytt regelverk for forebygging og håndtering
av bankkriser. Regelverket vil bidra til lavere risiko i banksektoren
og kan over tid spare norsk økonomi og det offentlige for store
kostnader.
Regjeringen har de siste årene
satt i verk flere tiltak for å begrense risikoen fra den høye gjelden
i husholdningene, blant dem det motsykliske kapitalbufferkravet og
andre tilpasninger i soliditetskravene for banker. Boliglånsforskriften
har virket i snart tre år, og regjeringen vil snart ta stilling
til om den skal videreføres etter 30. juni i år, og i så fall i
hvilken form.
For fjerde år på rad har årets
finansmarkedsmelding en særskilt omtale av næringspolitiske spørsmål.
Regjeringen har i årets melding lagt vekt på at finanssektoren både
er en betydelig næring i seg selv og en finansieringskilde for øvrig
næringsliv. Tilgangen på kapital er i dag god, både hos bankene
og i verdipapirmarkedene.
Den norske finansnæringen har vært
tidlig ute med digitale tjenester, og regjeringen vil legge til
rette for fortsatt høy innovasjonstakt. Vi ser nå at konkurransen og
innovasjonen kan skyte fart i finansmarkedene som følge av ny teknologi,
ny EU-regulering og inntreden av nye aktører fra inn- og utland.
Fremveksten av «fintech»-virksomheter
reiser spørsmål om reguleringen er godt nok tilpasset den teknologiske
utviklingen. Finanstilsynet har etablert et kontaktpunkt for å veilede
og gi informasjon, men også for å få bedre innsikt i hvilke utfordringer
nye teknologibedrifter kan ha. Regjeringen vil vurdere ytterligere
tiltak for å legge til rette for «fintech». En regulatorisk sandkasse
med utgangspunkt i Finanstilsynet er en naturlig del av dette arbeidet,
slik komiteen viser til.
Regjeringen vil også gjøre det
enklere å ta i bruk folkefinansiering, og vi følger med på risikoen
og mulighetene ved virtuelle valutaer og teknologien bak.
Et tredje hovedtema i årets melding
er forbrukervern. Forbrukervernet skal sikre at kundene kan handle trygt
med profesjonelle aktører, uten derved å frita dem for risiko. Vi
må også fortsette å jobbe for at forbrukerne har kompetanse og informasjon
til å ta gode beslutninger for egen økonomi.
Regjeringen ønsker å legge til
rette for god mobilitet og konkurranse i bankmarkedet. I meldingen
gjør vi rede for mulighetene for å sammenligne tilbud og bytte bank.
Teknologiske og regulatoriske endringer vil trolig bidra til økt
mobilitet og enda sterkere konkurranse fremover.
Regjeringen deler komiteens bekymring
for at flere kan få gjeldsproblemer med veksten vi ser i forbrukslån. Vi
har derfor iverksatt en rekke tiltak for å bedre informasjonen til
forbrukere og långivere og legge til rette for mer gjennomtenkte
beslutninger. Opprettelse av gjeldsinformasjonsforetak er i den
forbindelse viktig. Andre viktige tiltak er forskriften om fakturering
av kredittkortgjeld og forskriften om markedsføring av kreditt fra sommeren
2017. I arbeidet med ny finansavtalelov ser vi på hvordan vi ytterligere
kan sikre at forbrukerne ikke blir påvirket på en uheldig måte.
Det er viktig at forbrukerne ikke
blir utsatt for aggressiv markedsføring, slik komiteen også peker
på.
Vi har også vurdert muligheten
for å innføre et såkalt rentetak, slik Stortinget har bedt om, men
kommet til at dette ikke vil være et godt tiltak slik det norske
markedet ser ut nå. Fokuset bør være på målrettet og effektiv regulering
som treffer de utfordringene som finnes i markedet i dag. Vi følger
imidlertid utviklingen nøye, og jeg er ikke fremmed for å vurdere
rentetak på nytt dersom dyre smålån skulle bre om seg, slik vi har
sett i en del andre land.
Tone Wilhelmsen Trøen hadde
her overtatt presidentplassen.
Presidenten: Det
blir replikkordskifte.
Åsunn Lyngedal (A) [14:33:00]: Vi har i dag snakket litt
om at boligprisene har steget kraftig gjennom mange år. Vi fikk
en liten korrigering i 2017, men de har steget gjennom hele 2018
hittil i år, og mange vurderer at prisene kanskje snart vil være
tilbake på det nivået de var på før vi fikk korrigeringer.
Det er færre førstegangsetablerere
som klarer å komme seg inn på boligmarkedet, kanskje særlig i Oslo. Halvparten
av alle som kjøper seg bolig nå, får hjelp fra foreldrene sine.
Stortinget stemte i mai ned et forslag som vi støttet, om å kunne
gi startlån til unge som er uten egenkapital, men med betjeningsevne.
Boliglånsforskriften gjør det vanskelig for dem som ikke har foreldre
som kan eller vil hjelpe dem. Det kan forsterke forskjeller, og
rammer kanskje særlig dem som ikke har hatt en spesielt god relasjon
til sine foreldre eller en ok oppvekst.
Hva vil statsråden gjøre for å
gjøre det enklere for unge som er uten mulighet til hjelp fra sine
foreldre, til å komme inn i boligmarkedet?
Statsråd Siv Jensen [14:34:00]: Jeg tror vi alle sammen er
opptatt av – det ligger godt forankret i den norske folkesjelen
– at vi skal eie vår egen bolig. Det er veldig mange nordmenn som
gjør det, og det er klart at det er viktig også for unge i etableringsfasen
sakte, men sikkert å komme seg inn i boligmarkedet. De tallene jeg har
sett så langt, tyder ikke på at det er store endringer blant unge
i etableringsfasen når det gjelder boliglånsforskriften. Det er
bra. Men jeg tror at hovedproblemet i boligmarkedet egentlig handler
veldig lite om boliglånsforskriften som sådan, for den er primært
der for å regulere gjeldsutvikling og kapital. Det handler om andre
mekanismer for å få boligmarkedet til å komme i bedre balanse. Og
da har plan- og bygningsloven sitt å si, andre reguleringer sitt
å si. Der har vi tatt grep allerede, men jeg tror forenklinger som
bidrar til å få kostnadene ned for bygging av nye boliger, få balanse
i de markedene som er ute av balanse, altså mellom tilbud og etterspørsel,
er noe av det som skal til for at ikke boligprisene skal stige mye
i årene fremover.
Sigbjørn Gjelsvik (Sp) [14:35:28]: I årets finansmarkedsmelding
er det en betydelig omtale av kontanter, de utfordringene mange
i Norge har med å få tilgang til kontanter i hverdagen. Finanstilsynet
er på side 75 sitert på at en mener at i dag dekker man de fleste
kunders daglige behov, men at det er fare for at kontanttjenestetilbudet
kan bli svekket framover.
Finanstilsynet er videre sitert
på at en mener at det bør legges opp til en bredere utredning for
å vurdere behovet for nye løsninger og regler. Dette har Senterpartiet fulgt
opp i innstillingen ved nettopp å foreslå en slik utredning. Hvorfor
mener statsråden det ikke er fornuftig å være med på en slik utredning
som Finanstilsynet selv har tatt til orde for?
Statsråd Siv Jensen [14:36:04]: Jeg tror det er bred enighet
om at publikum skal ha tilgang på ulike typer betalingstjenester
som er hensiktsmessige for dem. Derfor tror jeg ikke det er stor
kontrovers knyttet til dette med å ha tilgang på kontanter. Jeg
mener at det Finanstilsynet har sagt, er at det foreløpig ser greit
ut. Men vi jobber også med å følge dette videre opp for å sikre
at vi har god kontroll på det, så jeg mener det ikke er noen grunn
til å utrede dette spørsmålet, slik Senterpartiet legger opp til.
Dette arbeidet er vi allerede godt i gang med og i dialog med Finanstilsynet
om.
Sigbjørn Gjelsvik (Sp) [14:36:40]: Grunnen til at vi har
fremmet dette forslaget, er bl.a. at Finanstilsynet selv mener at
det bør legges opp til en bredere offentlig utredning for å vurdere
behov for nye løsninger og regler. Norges Bank følger også opp dette,
og det sies i finansmarkedsmeldingen at Norges Bank har pekt på
et behov for tydeligere krav til geografisk tilgjengelighet når
det gjelder kontanter. Men er det da slik å forstå, dersom vårt
forslag blir omgjort til et oversendelsesforslag, at den utredningen
som Finanstilsynet har pekt på, er et arbeid som vil bli gjennomført?
Statsråd Siv Jensen [14:37:13]: Regjeringen har varslet i
finansmarkedsmeldingen at vi vil følge opp disse spørsmålene i samarbeid
med både Finanstilsynet og Norges Bank og gi Stortinget en oppdatert
orientering i neste års finansmarkedsmelding.
Kari Elisabeth Kaski (SV) [14:37:37]: Jeg lyttet med interesse
til finansministerens omtale av rentetak, og også finansministeren
er inne på at man med et sånt rentetak kan forhindre at ulike aktører
knyttet til smålån som har kreditt, kan få innpass i det norske markedet.
Mitt spørsmål er: Ser ikke finansministeren og Finansdepartementet
at det er en fordel å kunne forhindre at de i det hele tatt får
fotfeste her? Jeg kan vanskelig se at det er gode grunner til at
man skal åpne opp for at aktører som dem skal få et fotfeste i det
norske markedet, all den tid tilgangen på kreditt må sies å kunne
være ganske god.
Statsråd Siv Jensen [14:38:20]: Jeg tror det er viktig at
vi holder oss med reguleringer og virkemidler som løser utfordringer
som vi har. Når det gjelder spørsmålet om et rentetak, mener jeg
at vi har utredet det ganske grundig og kommentert det i årets melding,
men jeg har også varslet at vi vil komme tilbake til det og følge det
nærmere opp, basert på en utvikling vi foreløpig ikke kjenner. Jeg
tror ikke det er noen stor uenighet om dette, vi følger denne utviklingen
tett og nøye, og er det behov, vil vi selvfølgelig komme med nye
tiltak.
Presidenten: Replikkordskiftet
er omme.
De talerne som heretter får ordet,
har en taletid på inntil 3 minutter.
Rigmor Aasrud (A) [14:39:08]: Det er noen temaer som har
gått igjen i debatten i dag, og jeg vil også dvele litt ved den
store veksten i forbrukslån. For Arbeiderpartiets del mener vi den
er bekymringsfull. Det hevdes at flere unge uten foreldre som kan
hjelpe dem inn i boligmarkedet, tar opp forbrukslån for å finansiere
egenkapitalen. Det finnes lite faktakunnskap om dette, men ifølge
en rapport fra Samfunnsøkonomen er det en sammenheng.
Rentenivået på forbrukslån er høyere
enn på andre lån, og de markedsføres fortsatt ganske intenst. Risikoen legitimerer
et høyere rentenivå, men i rapporten fra Samfunnsøkonomen finner
man at forbrukslån som ikke blir betalt tilbake, ikke gir reell
risiko for utlånerne. På grunn av boliglånsforskriften har boligen
ledig sikkerhet. Utlegg kan derfor tas i boligen, og risikoen for
utlånerne blir minimal. Men renten er fortsatt høy selv om risikoen
reelt sett begrenses for utlånerne.
Mange investerer i forbruksbanker,
og det skyldes muligheten for raske penger. Markedsføringen er fortsatt
intens, selv med de endringene som ble gjort av regjeringen. En
undersøkelse gjort av Forbrukerrådet viser at respekten for de nye
reglene ikke synes å være særlig påtrengende. Vi mener derfor det
er grunn til å skjerpe reglene for markedsføring, og vi mener det
må ha konsekvenser å ikke følge dem. Derfor tror vi at en forskriftsfesting
av regler for god utlånspraksis kan være veien å gå.
Vi er glade for at regjeringen
nå sier at man ønsker å gå videre og se på rentetak. Det kan være
nødvendig om det ikke skjer endringer i bransjen.
Så til et annet tema – om finansnæringen
som næring behøver en egen stortingsmelding. Vi har kryptovaluta,
crowdfunding, Facebook og Amazon som formidlere av betaling, IKT-løsninger
som gjør oss stadig mer selvhjulpne, mobilteknologi, hacking, IT-systemer
som ligger nede, kontanter som forsvinner fra bankene, og samfunnssikkerhet
for at betalingssystemer fungerer. Utfordringene er mange, og dette
er en næring som er i stor endring.
Det er ganske grunnleggende for
et samfunn å ha et finansmarked og en finansnæring som fungerer.
Det er en stor næring, som forvalter en forvaltningskapital på høyde
med oljefondet. Det er også en næring som bl.a. påvirkes av de store
klimaendringene og de konsekvensene det har, bl.a. for forsikringsdelen
av næringen. Derfor foreslår vi at denne næringen bør ses nærmere
på. En stortingsmelding bør kunne analysere og gi oss noen retninger.
Vi mener det er nødvendig, og vi håper på flertall for det i salen
i dag.
Til slutt trekker jeg forslag nr. 4.
Det er endret gjennom mindretallsforslaget i salen og har en presisering der.
Presidenten: Representanten
Rigmor Aasrud har trukket det forslaget hun refererte til.
Flere har ikke bedt om ordet til
sakene nr. 8 og 9.
Innstilling
fra finanskomiteen om Statsrekneskapen 2017 (Innst. 372 S (2017–2018), jf.
Meld. St. 3 (2017–2018))
Henrik Asheim (H) [14:42:59] (komiteens leder og ordfører
for saken): Jeg skal være kort. Bedringen vi ser i norsk økonomi,
gjør seg naturligvis også gjeldende i statsregnskapet for 2017.
Statsregnskapet viser at det oljekorrigerte underskuddet utgjorde
222,8 mrd. kr. Det er 8,6 mrd. kr lavere enn nysalderingen viste,
og hele 36,7 mrd. kr mindre enn det salderte budsjettet. Utgiftsveksten
i statsbudsjettet utgjør 1,9 pst. Skatte- og avgiftsinntektene er
på 943,6 mrd. kr i 2017, en økning på 26,8 mrd. kr, eller 2,9 pst.
De samlede inntektene fra petroleumsvirksomheten
var på 194,4 mrd. kr, mens utgiftene til petroleumsvirksomhet var
på 26,6 mrd. kr. Det utgjør altså en netto kontantstrøm på 167,8 mrd. kr.
Komiteen har ingen merknader til
statsregnskapet og anbefaler enstemmig å vedlegge det protokollen.
Presidenten: Flere
har ikke bedt om ordet til sak nr. 10.
Innstilling
fra finanskomiteen om Representantforslag fra stortingsrepresentantene
Kari Elisabeth Kaski, Gina Barstad, Freddy André Øvstegård, Petter
Eide, Karin Andersen og Solfrid Lerbrekk om en fullstendig gjennomgang
av uprioriterte ostehøvelkutt i velferd og offentlig sektor, av
regjeringen omtalt som avbyråkratisering og effektivisering (Innst. 397 S (2017–2018),
jf. Dokument 8:137 S (2017–2018))
Presidenten: Etter
ønske fra finanskomiteen vil presidenten foreslå at taletiden blir
begrenset til 3 minutter til hver partigruppe og 3 minutter til
medlemmer av regjeringen.
Videre vil presidenten foreslå
at det – innenfor den fordelte taletid – blir gitt anledning til
replikker med svar etter innlegg fra medlemmer av regjeringen, og
at de som måtte tegne seg på talerlisten utover den fordelte taletid,
får en taletid på inntil 3 minutter.
– Det anses vedtatt.
Helge André Njåstad (FrP) [14:44:58] (ordførar for saka):
Denne saka handlar om eit representantforslag frå SV som går på
ABE-reforma, der dei har tre konkrete forslag til evaluering og
oppfølging av reforma. Hadde debatten berre dreia seg om ABE-reforma
og om me skulle gjennomføra den, er det meir naturleg at han hadde
vore ein del av den ordinære debatten om anten revidert nasjonalbudsjett
eller statsbudsjettet. Men sidan det er tre konkrete forslag, har
komiteen valt å ha ein eigen debatt om dei. Frå fleirtalet bak innstillinga
si side synest me det er litt ironisk at ein fyrst kritiserer ei reform
som har som mål å effektivisera, på same tid som ein har forslag
som går på direkte arbeid til forvaltninga – dei same som me stiller
krav til om å effektivisera og om å gjera eit stykke arbeid – så
det er mot si hensikt. Difor er eg glad for at eit fleirtal i komiteen,
som består av regjeringspartia, Kristeleg Folkeparti og Senterpartiet,
er tydeleg på at ein ikkje skal gjennomføra dette, medan eit mindretal,
som består av dei andre partia, ynskjer å stemma for forslaga. Eg
reknar med at dei sjølve vil gjera greie for sitt syn.
Viss me lyftar blikket litt, veit
me at me har vore gjennom krevjande tider for norsk næringsliv.
Me veit at norske kommunar ofte er nøydde til å tilpassa utgiftene sine
til inntektene og driva med kontinuerleg effektivisering for å få
rom til nye ting. Då er det kanskje litt rart for alle dei som følgjer
denne debatten, at det er eit stort problem at den statlege forvaltninga
får eit forsiktig krav om å effektivisera 0,5 pst. Eg trur næringslivsleiarar
på Vestlandet vil vera forbausa over at det i seg sjølv er eit problem,
og eg trur veldig mange norske kommunar vil sjå på det som veldig
lite krevjande for staten å effektivisera, sett opp mot kva kommunane
har gjort dei siste ti åra. Dei har funne rom til mange nye satsingar
i sine kommunar fordi dei har fokusert på effektiv drift.
For oss er det heilt naturleg at staten gjer
det same. At staten heile tida fokuserer på effektiv drift, er viktig
av fleira grunnar, både fordi ein skal trimma organisasjonen og
fokusera på å bruka skattebetalarane sine pengar på ein klok måte,
og fordi det må skapast rom i framtida for satsing. Viss me skal
satsa meir på ting som me synest er viktige, som kunnskap, forsvar,
helse og samferdsle, for å nemna noko, må me finna rom. Då er det
heit naturleg at ein går på byråkratidelen, og stiller litt strenge krav
til staten.
Difor landar me på at me ikkje
vil påleggja regjeringa å gjennomføra eit omfattande arbeid med
dei tre forslaga, og eg vil tilrå komiteens forslag til vedtak.
Svein Roald Hansen (A) [14:48:07]: Det mest interessante
ved denne innstillingen er at regjeringens representanter overhodet
ikke går inn i viktige problemstillinger ved å skulle legge til
rette for effektivisering og produktivitetsutvikling i offentlig
sektor ved gjennomgående budsjettkutt.
Ingen er uenig i at også offentlig
sektor må utvikles, ta i bruk ny teknologi, nye arbeidsmetoder,
få mer igjen for kronene. Det gjøres i stor utstrekning. Et av de
fremste eksemplene er Skattedirektoratet. Faren min måtte hjelpe
naboene med å fylle ut selvangivelsen fordi det var for komplisert
for mange. I dag kommer den ferdig utfylt, og det er overkommelig
for de fleste å legge inn nødvendige korrigeringer. Sykehusene er
et annet eksempel. Nye behandlingsmetoder gjør at operasjoner som
krevde dager på sykehus, gjøres på en time på poliklinikken.
Men det har ikke gitt grunnlag
for å kutte i bevilgningene. Hvorfor ikke? Fordi nye behandlingsmetoder gir
nye behandlingsmuligheter. Oppgavene vokser. Mer effektive måter
å jobbe på kan altså samtidig utløse behov for mer midler fordi
oppgavene vokser. Store deler av offentlig sektor er slik. Det er
menneskene som utgjør mesteparten av utgiftene – i sykehusene, i
eldreomsorgen, i undervisningssektoren.
Nye arbeidsmetoder, ny teknologi
kan også her skape grunnlag for effektivisering og økt produktivitet.
Men når behovene og oppgavene også vokser, kan utgiftene per behandling
synke, summen blir likevel at det er behov for økte bevilgninger
fordi behovene øker.
Dette går ikke representantene
for regjeringspartiene inn i. De legger seg på samme linje som statsråden.
I brevet til komiteen opptrer hun som prinsesse Vilikke. Det er
for vanskelig, for tidkrevende, for dyrt å skulle gjøre som man
i forslaget ber om, å få en oversikt over hvordan denne såkalte
reformen virker. Gir den omstilling og mer effektivitet, og eventuelt
i hvilke virksomheter?
Problemet er at kuttene rammer
alle virksomheter likt, uten hensyn til hvilke reelle muligheter
de har til effektivisering, omorganisering eller tilgang til ny
teknologi. Tanken synes å være at trangere budsjetter skal virke
som en slags tryllestav for kreative innsparinger. Det vi ser etter
flere år med slike budsjettkutt, er at stadig flere offentlige virksomheter
varsler at deler av aktiviteten må nedprioriteres, at ventetiden
øker og at kvaliteten forringes.
Tankesmien Agenda har gjort litt
av det finansministeren ikke vil gjøre: undersøkt virkningene i
flere statlige virksomheter i rapporten «Ostehøvelkutt – ikke så
effektiv effektivisering». Konklusjonene er f.eks. at i offentlige
tjenester som er arbeidsintensive, må innsparinger i hovedsak komme
ved redusert bemanning. Det er ikke en reform. Det er et sparetiltak.
Jeg tar opp forslagene som Arbeiderpartiet,
Sosialistisk Venstreparti, Miljøpartiet De Grønne og Rødt står sammen
om.
Presidenten: Representanten
Svein Roald Hansen har tatt opp de forslagene han refererte til.
Sigbjørn Gjelsvik (Sp) [14:51:19]: Senterpartiet ønsker tjenester
nær folk. Vi ønsker at folk – uansett hvor de bor i landet – skal
ha tilgang til gode tjenester som blir videreutviklet år for år,
for å møte nye krav. Hvis en skal fokusere på det å sikre gode tjenester
nær folk, må en også være villig til å gjøre noen prioriteringer.
Senterpartiet har gjort noen tydelige
prioriteringer i sine alternative budsjetter. For det første har
vi støttet forslag om kutt i forbindelse med den såkalte ABE-reformen.
Meg bekjent har vel de fleste partier i denne salen også brukt finansieringen
av disse kuttene i sine alternative budsjetter. I tillegg mener
vi det er viktig å gjøre tydelige politiske prioriteringer, f.eks.
innenfor politiet ved å styrke det lokale politiet, slik at det
blir flere politifolk og mer forebyggende arbeid, men også slik
at en kan løse store og små saker i hverdagen, og at en isteden
bør kutte i statlig byråkrati, eksempelvis kutte i Politidirektoratet,
som i løpet av den perioden denne regjeringen har sittet, har økt
antall ansatte til nesten det dobbelte. Tilsvarende er det innenfor
andre sektorer. Enten det gjelder å styrke lokalt helsetilbud og
kutte i byråkratiet i Helsedirektoratet eller innenfor andre sektorer,
er det viktig hele tiden å ha en ambisjon om hvordan en kan bidra
til å kutte i byråkratiet for å kunne styrke tjenestetilbudet.
Når regjeringspartiene slår seg
på brystet over denne reformen, er det samtidig viktig å vise til
hva som har skjedd mens de samme partiene har regjert. Ifølge Aftenposten
3. mai 2017 hadde det i løpet av den blå-blå regjeringens regjeringsperiode
kommet 1 000 nye byråkrater i departementer og direktorater. Det
er ikke kutt, det er en kraftig økning. Ambisjonen om å kutte i
byråkratiet kan vi vel være enige om, men da er det viktig at det
nettopp er det som skjer, og at ikke de kuttene som skjer gjennom
den såkalte ABE-reformen, bidrar til nye grep for sentralisering
eller til å svekke tjenestetilbudet. Dessverre er det nettopp dette
mange underliggende etater har gjort. Det er derfor viktig å gi
et tydelig signal. Når en har denne avbyråkratiserings- og effektiviseringsreformen,
skal de tiltakene som gjennomføres, være reelle effektiviseringstiltak
og reelle kutt i byråkratiet, mens tjenestetilbudet skal opprettholdes
i hele landet. Det er en viktig premiss som må legges til grunn.
Kari Elisabeth Kaski (SV) [14:54:29]: I løpet av de mange
debattene vi har hatt i dag, er det én ting vi stadig vekk har kommet
tilbake til, og det er utredning. Jeg er tilhenger av at man skal
ha en kunnskapsbasert tilnærming til politikken som føres. Det er
også bakgrunnen for at vi har fremmet dette forslaget. Vi ønsker
mer kunnskap og en gjennomgang av konsekvenser av regjeringens politikk.
Vi har også diskutert oljepengebruk.
Det er ingen tvil om at aldri har en regjering hatt så mye oljepenger
– og brukt så mye oljepenger – som denne regjeringen. Men vi vet
at i årene som kommer, vil politikere fra alle partier være nødt
til å stramme inn. Vi kan ikke lenger regne med de samme inntektene.
Et av de grepene som vi må ta, er å effektivisere og forbedre offentlig
sektor. Det er alle enige om, men det er stor uenighet om hvordan
den effektiviseringen best kan gjennomføres, hvordan man kan sikre
en best mulig offentlig sektor for alle.
Én ting som gjerne trekkes fram,
er teknologi. Teknologi må satses på, den må utvikles, den må man
være villig til å investere i – også i offentlig sektor. Jeg tror
nok man må innse at offentlig sektor aldri vil kunne ha den samme
produktivitetsveksten eller de samme produktivitetsgevinstene som
privat sektor på mange måter kan ha, selv om man tar ny teknologi
i bruk. Derfor blir det noe urimelig å sammenligne offentlig sektor
med næringslivet alene.
Den såkalte effektiviseringsreformen,
som vi diskuterer her, er først og fremst flate kutt, uten styring
eller prioritering. Det innebærer ikke en målrettet satsing på teknologi
eller på digitalisering. Noe av det som også er bakgrunnen for at
vi er så bekymret over og skeptisk til denne såkalte reformen, er
at man rett og slett bare kutter flatt i budsjettene, uten å sikre
den reelle effektiviseringen som det er behov for. Nå ser vi at
konsekvensene begynner å ta form. Arbeidstilsynet varsler om kutt
på over 10 mill. kr og om at de må nedprioritere arbeid som ulykkesforebygging,
ergonomi og kjemi. I domstolene har nedskjæringen vært på 51 mill. kr
bare de siste par årene, og også der varsles det om at kutt i praksis
vil innebære kutt i tjenestene. Nav varsler også om bevilgninger
som kuttes, mens oppgavene er like mange som før. Også budsjettdokumentene
fra helseforetakene viser at ABE-reformen får konsekvenser.
Det vi har foreslått i denne saken,
er at man får en gjennomgang av de reelle konsekvensene, men også
en gjennomgang av om det faktisk gir effektivisering. Det mener
jeg ville vært klokt. Jeg mener det er oppsiktsvekkende at verken
regjeringspartiene eller Senterpartiet i realiteten er interessert
i å vite hva som er konsekvensene av denne politikken.
Statsråd Siv Jensen [14:57:48]: Seks stortingsrepresentanter
fra SV fremmet tidligere i år et representantforslag om en gjennomgang
av regjeringens avbyråkratiserings- og effektiviseringsreform. De
har foreslått et omfattende arbeid for å evaluere reformen, beskrive konsekvenser
for hvert departement og statlig virksomhet, en fremskriving av
konsekvensene helt frem til 2030 og å synliggjøre kutt for alle
departementer og statlige virksomheter tilbake til 2015.
Jeg er glad flertallet i komiteen
er enig i at det må effektiviseres også i offentlig sektor, og at
vi må redusere byråkratiet. Opposisjonens forslag ville ha medført
omfattende rapportering og økt byråkrati. ABE-reformen er en effektiv
ordning som krever lite administrasjon, og den er ubyråkratisk ved
at det ikke er lagt opp til rapportering på, eller kontroll av,
hvordan gevinstene er tatt ut.
Å gjennomføre en omfattende evaluering
og beskrive samlede kutt fra 2015 ville i seg selv være en tidstyv
og bidra til redusert effektivitet. Å beskrive konsekvensene frem
til 2030 ville medført at vi måtte ha forskuttert både budsjettprosessen
og hvordan de enkelte virksomhetene planlegger gevinstuttaket tolv
år frem i tid.
Når det er sagt, er det på generelt
grunnlag bra med en debatt om effektivisering i staten. Denne regjeringen ønsker
best mulig bruk av skattebetalernes penger.
ABE-reformen bidrar årlig til økt
rom for nye prioriterte tiltak i statsbudsjettet. Det gir samtidig
et viktig ytre press på statsforvaltningen om å effektivisere, noe som
næringslivet daglig møter fra markedet. Det er derfor viktig at
ABE-reformen videreføres i arbeidet med statsbudsjettet.
Både næringslivet og offentlig
forvaltning har en produktivitetsvekst. Uten omfordeling vil de
statlige virksomhetene beholde gevinstene fra produktivitetsveksten
selv. Det er imidlertid viktig at disse midlene omfordeles til prioriterte
oppgaver.
Jeg mener også at vi må evne å
løfte blikket i denne debatten. Vi har vært igjennom et kraftig
oljeprisfall. Mange har mistet jobben, og mange bedrifter har vært igjennom
tøffe og store omstillinger. Vi kan ikke stå i en situasjon der
staten ikke omstiller seg. Jeg mener bestemt at det er rom for å
jobbe bedre og finne nye, gode løsninger i offentlig sektor.
Selv om det er krevende å effektivisere,
må alle som forvalter fellesskapets midler, hele tiden spørre seg:
Kan vi jobbe smartere? Kan vi f.eks. med digitalisering flytte ressurser
fra saksbehandling til bedre tjenester for brukerne? Det er tøft
å prioritere, men det er nødvendig, og det er slik vi frigjør ressurser
til viktige velferdsoppgaver.
Presidenten: Det
blir replikkordskifte.
Fredric Holen Bjørdal (A) [15:00:36]: Denne reforma, eller
desse kutta, som vi her snakkar om, vart innført i 2015, med då
berre som ein liten notis, eit lite avsnitt, i statsbudsjettet.
Konsekvensane av ho høyrer vi først og fremst om gjennom media og
gjennom samtalar med statleg tilsette. Her i salen i dag får vi
berre høyre at regjeringa og regjeringspartia avviser ei evaluering
av reforma, og det er beklageleg.
Meiner statsråden at krava som
utgreiingsinstruksen stiller til utgreiing og evaluering av reforma,
er godt tekne vare på med den avvisande linja som regjeringa her
legg for dagen?
Statsråd Siv Jensen [15:01:16]: Dette er en reform som nå
har virket i flere år. Den er forutsigbar. Det er ikke sånn at dette
fratar oss muligheten for å omfordele i budsjettprosessen. Det er
nettopp det vi gjør. De store budsjettprosessene handler jo om å
definere områder som krever en særskilt satsing fra det ene året
til det andre, men det fratar oss ikke ansvaret for å stille et
generelt krav til alle statlige bedrifter om å effektivisere driften
sin. Jeg mener det er helt nødvendig.
Vi er på vei inn i en situasjon
hvor handlingsrommet kommer til å bli betydelig mindre enn det vi
har vært vant til gjennom mange år. Da må vi prioritere. Da må vi
effektivisere. Vi må avbyråkratisere, og vi må sørge for å frigjøre
det handlingsrommet vi kan, til de velferdsoppgavene vi mener er
underfinansiert, og som kommer til å måtte ha mer penger fremover.
Sigbjørn Gjelsvik (Sp) [15:02:18]: Det som er det store problemet,
er at den regjeringen som sitter nå, ikke har bidratt til å redusere
byråkrati. Da Fremskrittsparti-leder Siv Jensen gikk til valg i
2013, var det jo nettopp til kamp mot byråkrati, og de første fire
årene ble det altså tusen nye ansatte i departement og direktorat. Politidirektoratet,
som Fremskrittspartiet i 2013 gikk til valg på å skulle legge ned,
ble nesten doblet i antall ansatte.
Hvorfor har en ikke fra regjeringens
side, når en sier en er opptatt av å redusere byråkrati, prioritert
nettopp det å redusere byråkrati? Istedenfor er det tjenester nær folk
som er blitt skadelidende. Hvorfor har en ikke prioritert å redusere
byråkrati i større grad?
Statsråd Siv Jensen [15:02:56]: Jeg er helt uenig i påstanden
om at det er tjenester nær folk som er blitt skadelidende av denne
regjeringens politikk – snarere tvert imot. Jeg skjønner rett og
slett ikke hvordan representanten Gjelsvik kan påstå at denne regjeringen
ikke har gjort jobben med å redusere byråkrati. Det har vi gjort.
Vi har gjennomført en lang rekke reformer. Noen har sågar blitt
stoppet av Stortinget fordi man ikke har ønsket å være med på effektiviseringstiltakene,
til tross for at vi altså kan frigjøre betydelige beløp hvert eneste år
fremover.
Vi må klare å gjøre flere ting
samtidig, og det å ha en generell reform som effektiviserer driften
i etatene våre, og samtidig drive betydelig omfordeling gjennom
statsbudsjettet mener jeg vi skal fortsette med.
Sigbjørn Gjelsvik (Sp) [15:03:38]: Regjeringen har gjennomført
en rekke tiltak for sentralisering av Norge som har fjernet tjenester
nær folk, eksempelvis innenfor politiet – med en massiv sentralisering
og nedlegging av velfungerende lensmannskontor og svakere lokal
tilstedeværelse av politi, noe som har skapt økte problemer, bl.a.
her i Oslo. Så har en på motsatt side foretatt en økning, og nesten
dobling, i antall ansatte i Politidirektoratet. Det er ikke avbyråkratisering,
og det er heller ikke å prioritere tjenester nær folk. Vil en få
en annen linje fra regjeringens side framover, eller vil det bli
fortsatt byråkratisering med den regjeringen som sitter nå?
Statsråd Siv Jensen [15:04:13]: Igjen: Jeg er helt uenig
i påstandene til representanten Gjelsvik. Denne regjeringen har
ikke ført en sentraliseringspolitikk, snarere tvert imot. Vi har
vært opptatt av å styrke tjenestene der folk bor. Men det er jo
ikke noe poeng i å ha en offentlig infrastruktur hvis den ikke er
i bruk. Det er ikke noe poeng i å smykke seg med et kontor som er
stengt. Det som er et poeng, er å sørge for at vi har gode tjenester
nær folk, som er i bruk, og som kan komme til anvendelse når folk
har behov for dem. Det har vi lagt til rette for.
Vi må klare å følge med på samfunnsutviklingen.
Vi lever i en tid med en betydelig grad av digitalisering. Folks
atferd endrer seg, og hvis ikke offentlig sektor klarer å henge
med på det, utdaterer offentlig sektor sin rolle i samfunnet, og
det mener jeg ikke vil være formålstjenlig.
Sigbjørn Gjelsvik (Sp) [15:05:00]: Når en sier at en vil
ha tjenester nær folk, vet jeg ikke om en da mener nær Fremskrittsparti-folkene
i regjeringsapparatet, for det er i hvert fall der vi har sett den
største veksten, gjennom en kraftig økning i Politidirektoratet,
mens en har fått en svekkelse i det lokale tilbudet innenfor politiet.
Jeg gjentar mitt spørsmål: Når vil en satse på å få redusert det
statlige byråkratiet, når en oversikt i fjor viste tusen nye ansatte
i departement og direktorat? Når vil en se en utvikling som peker
i motsatt retning?
Statsråd Siv Jensen [15:05:31]: Dette satser regjeringen
på hver eneste dag, og jeg mener at resultatene begynner å vise
seg. Vi begynner å få gode resultater. Vi har gjennomført et betydelig
antall reformer som – merket jeg meg – ikke alle har vært støttet
av Senterpartiet, men som er nyttige, som er nødvendige, som er
der for at vi skal være med på å omstille samfunnet til beste for
innbyggerne.
Og igjen: feilaktige påstander
fra representanten Gjelsvik om effekten av nærpolitireformen. Hele
poenget med nærpolitireformen er å legge til rette for bedre tjenester
der folk bor, og det mener jeg vi begynner å se resultatene av.
Kari Elisabeth Kaski (SV) [15:06:11]: Jeg mener at det sentrale
her er forholdet mellom oppgaver og bevilgninger til dem, for det
som har skjedd gjennom de siste årene, er at vi har sett vesentlige,
flate kutt som har rammet bredt i offentlig sektor. Det er tross
alt snakk om 9 mrd. kr. Det er ikke noen liten sum, og det er klart det
får konsekvenser. Ifølge NTL Nav vil kuttene medføre 690 mill. kr
mindre i driftsbudsjettene fram mot 2021, det tilsvarer 1 100 færre
ansatte, mens oppgavene er like mange. Da er mitt spørsmål: Ser
ikke finansministeren at det er en form for ansvarsfraskrivelse
å gjennomføre den typen store kutt i offentlig sektor uten å være
villig til politisk å prioritere hvilke oppgaver det skal gjøres
mindre av?
Statsråd Siv Jensen [15:07:05]: Det gjør regjeringen hele
tiden. Regjeringen gjør politiske prioriteringer, og det gjør vi
hver gang vi legger frem et statsbudsjett. Det er proppfullt av
politiske prioriteringer. Det er ikke sikkert at de samsvarer med
SVs politiske prioriteringer, men det er en helt annen sak.
Jeg er enig med representanten
Kaski i at man må se på forholdet mellom oppgaver og bevilgninger,
men det er jo ikke en én-til-én-sammenheng i det. Man får av og til
inntrykk av, når Stortinget snakker om forholdet mellom bevilgninger
og oppgaver, at det bare er å klatte på mer på toppen av alle eksisterende
ordninger, og så er på en måte alle problemene løst. Jeg mener det
er en gal tilnærming i en situasjon hvor vi trenger å se på hvordan vi
kan frigjøre ressurser. Vi har mange ordninger med oss som har gått
ut på dato. Da må vi ta dem bort – frigjøre de ressursene, sånn
at vi mer målrettet kan treffe de utfordringene samfunnet står overfor
nå. Den utfordringen mener jeg også Stortinget må ta inn over seg
i en situasjon med trangere budsjetter fremover.
Kari Elisabeth Kaski (SV) [15:08:04]: Men utfordringen her
er nettopp at regjeringen ikke har gjort dette. Regjeringen har
tvert imot gitt mange flere oppgaver til veldig mange av de institusjonene
og etatene som har blitt rammet av kutt. Et eksempel på det er Folkehelseinstituttet,
som har fått store og tunge nye oppgaver gjennom de siste årene,
parallelt med at det har blitt kuttet dramatisk i deres egne budsjetter
og de har måttet si opp veldig mange ansatte. Da blir spørsmålet: Hvordan
forventes det at disse etatene og institusjonene skal kunne gjennomføre
en større mengde oppgaver, men med færre folk? På hvilken måte mener
regjeringen at det er et eksempel på effektivisering? På hvilken
måte gir disse flate kuttene rom, mulighet og armslag for faktisk
å gjennomføre de nødvendige investeringene som man må gjennomføre
hvis man skal kunne hente ut en effektiviseringsgevinst? Det blir
tross alt i offentlig sektor, så det er ikke mulig å hente produktivitetsvekst
på noen annen måte enn ved å investere i ny teknologi og nye løsninger.
Statsråd Siv Jensen [15:09:06]: Vi gjennomfører betydelige
investeringer i mange etater hvert eneste år for at de skal kunne
frigjøre ressurser, for at man skal hente ut effektiviseringsgevinster,
og for at de skal kunne løse oppgavene sine bedre og smartere. Men
det er ikke til hinder for å ha en avbyråkratiserings- og effektiviseringsreform,
som er et generelt virkemiddel for alle statlige etater. Jeg synes
det er oppsiktsvekkende at det er så sterk motstand mot dette fra
SVs side, all den tid vi kommer til å måtte gjøre mer av dette fremover
og ikke mindre.
Jeg gjentar det jeg har sagt mange
ganger: Statsbudsjettet er et politisk redskap for å foreta prioriteringer, enten
vi ønsker å investere mer eller mindre til ulike områder, eller
vi ønsker økte driftsmidler til ulike områder. Det avhenger av hvordan
situasjonen utvikler seg, og hvordan behovene er.
Kari Elisabeth Kaski (SV) [15:09:57]: Det som er oppsiktsvekkende,
er at regjeringen ikke ønsker å vite hva som er konsekvensene av
denne såkalte reformen. Jeg siterer fra administrasjonssjefen hos
Barneombudet, som sier:
«For oss er effekten heller motsatt.
Parallelt med krav til innsparinger, kommer det andre krav fra overordnede
myndigheter som øker byråkrati og administrasjonsbyrden for små
virksomheter som vår.»
Så mitt spørsmål til finansministeren
er: Har departementet på noen som helst måte hentet konsekvensene,
snakket med de etatene og de institusjonene som blir rammet av disse
kuttene? Har man vært interessert i å vite hva som er konsekvensene
for de ulike som blir rammet av kuttene? Og ser man av konsekvensene
at det blir noen effektivisering?
Statsråd Siv Jensen [15:10:40]: Dette er først og fremst
en reform som skal bidra til effektivisering. Det er alltid sånn
at etater har ulike ønsker om bevilgningsøkninger og den typen ting
– det er helt greit. Men å påstå at de enkelte fagdepartementene
ikke har tatt kontakt med sine etater – jo, selvfølgelig har de
det. De følger utviklingen tett. Dette er en viktig del av grunnlaget
for budsjettarbeidet som pågår, både i hvert enkelt departement
og samlet i regjeringen.
Igjen: Vi må kunne klare å gjennomføre
generelle effektiviseringer samtidig som vi foretar prioriteringer over
statsbudsjettet. Men prioritering handler også om å tørre å si nei
til noe, og litt av den utfordringen vi møter for øyeblikket, er
at det kanskje ikke er en like utbredt forståelse i Stortinget for
at vi går inn i en tid med strammere budsjetter. Da må vi prioritere
tøffere, og da kan vi ikke bruke mer penger på absolutt alle formål.
Da prioriterer man faktisk ikke.
Presidenten: Replikkordskiftet
er omme.
De talere som heretter får ordet,
har også en taletid på inntil 3 minutter.
Fredric Holen Bjørdal (A) [15:11:55]: Behandlinga av denne
saka har vist heilt tydeleg det både opposisjonen og tilsette i
staten har skjønt for lenge sidan, at heile denne reforma berre
er eit skalkeskjul for å sleppe å prioritere i statsbudsjettet.
Det mest graverande eksempelet så langt er dei ytterlegare kutta
som kom i budsjettforliket i haust, like før jul, berre for å få
forhandlingane til å gå opp. Kuttet på 0,7 pst. utgjer 661 mill. kr
ut over forslaget til regjeringa, noko som tilfeldigvis er akkurat
like mykje som summen av dei vel 140 små tiltaka Kristeleg Folkeparti
og Venstre fekk på plass i budsjettavtalen.
Dette er ei sakte årelating, som
gjer at statlege verksemder må kutte ned på aktiviteten, at færre
folk må gjere meir, eller at dei leverer mindre tenester til folk.
Leiaren av Norsk tenestemannslag for tilsette i staten, John Leirvaag,
fortalde til NRK den 24. november 2017 korleis kutta slår ut for
tilsette i Nav og for dei som skal ta imot tenester derifrå. Saksbehandlinga
tek lengre tid for brukarane, det blir lengre ventetid på telefon,
og moglegheita til å følgje opp Nav-brukarane blir redusert. Det er
vanskeleg å forstå at regjeringa vil at færre skal jobbe i Nav,
når så mange står utanfor arbeidsmarknaden, seier NTL, og eg synest
at dei seier det godt.
Dersom dette verkeleg var meint
å skulle vere ei reform, ville ho vore godt greidd ut, planlagd
og konsekvensvurdert. Då ho vart innført i 2015, var ho berre omtalt
kort i eit lite budsjettavsnitt. Det er i beste fall underleg at
regjeringspartia ikkje vil vere med på å evaluere konsekvensane
av kutta etter såpass mange år, men kanskje er det fordi dei er
redde for resultatet.
Arbeidarpartiet er for effektivisering.
Vi er for mindre byråkrati. Vi er for meir igjen for pengane, som
representanten Svein Roald Hansen har forklart på ein utmerkt måte
i innlegget sitt. Difor har vi vore med på dei føreseielege delane
av denne reforma. Det vi derimot ikkje er for, er ostehøvelkutt
for alle, som varierer frå år til år avhengig av kor mykje pengar
ein treng for å ro i land eit budsjett. Sidan desse kutta stadig
kjem like før jul og budsjettåret startar 1. januar, er det umogleg
for etatane å planleggje.
Dette er altså inga reform, det
er først og fremst reine kutt. Eg meiner at det grensar til å vere
ein useriøs måte å saldere statsbudsjettet på.
Kjersti Toppe (Sp) [15:14:27]: Det er openbert at det er
rom for omstilling og effektivisering i offentleg sektor, men ABE-reforma
til regjeringa er ikkje ei god løysing på dette. Eit kjent resultat
av reforma er at ho ikkje kuttar i byråkrati, men i tenester, og
ho løyser ikkje det grunnleggjande: at staten og offentleg sektor treng
ei grunnleggjande reform, som handlar om organisasjon, kultur og
leiing, der ein styrkjer førstelinjetenester og ut frå dette sørgjer
for mindre byråkrati og effektiv drift – ei reform for tillitsbasert
leiing som set fagleiing i front, der ein går vekk frå prinsippet
med mål og resultatstyring og marknadsprinsippet i New Public Management-teorien.
Det mest useriøse ved reforma er
likevel at regjeringspartia og Kristeleg Folkeparti brukar ho til
å saldera budsjetta sine. Kvart einaste år dei siste fire åra har
dette fleirtalet auka ABE-reforma – frå 0,5 til 0, 8 pst. – for
å finansiera eigne satsingar og hjartesaker mens dei lukkar auga
for konsekvensane.
Som til dømes i helsevesenet: Administrerande
direktør i Helse Vest, Herlof Nilssen, er referert i Dagens Medisin
8. mai i år på at avbyråkratiseringsreforma går ut over pasientane.
Helse Vest har, ifølgje direktøren, kvart år frå 2013 og fram til
i dag opplevd eit litt strammare budsjett. Regjeringa lova å skjerma
sjukehusa for effektiviseringskrav, men likevel ser direktøren at
innstrammingane belastar sjukehusbudsjetta på Vestlandet med 251 mill. kr
i 2018. For heile landet er talet ca. 1,3 mrd. kr.
Eit anna døme er kriminalomsorga.
Kriminalomsorgsdirektoratet slo i fjor haust alarm om at avbyråkratiserings-
og effektiviseringsreforma fører til farleg låg bemanning i norske
fengsel, og det er ein fortvila situasjon som særleg går ut over
innsette med spesielle behov, slik som dei mange innsette med rusproblematikk og/eller
psykisk sjukdom.
Bergen fengsels avdeling Ulvsnesøy
gjorde i fjor ein litt annan vri for å unngå kutt i bemanninga.
Dei slakta sauene sine for å finansiere ABE-kutta – og det er faktisk ikkje
tull.
Men så til SVs forslag: Dei føreslår
at dette må møtast med å be regjeringa evaluera og rekna ut konsekvensane av
gjennomførte og framtidige ABE-kutt for kvart einaste departement
og i alle statlege verksemder. Det meiner vi er å skapa enda meir
unødvendig byråkrati og rapportering. Men vi er heilt einige i kritikken
mot løysinga på å kutta i byråkratiet og på effektiviseringa som
regjeringa har med denne reforma. Vi meiner at vi skal ha ei effektivisering
av offentleg sektor, men denne reforma er ikkje løysinga.
Presidenten: Flere
har ikke bedt om ordet til sak nr. 11.
Innstilling
fra finanskomiteen om Samtykke til deltakelse i en beslutning i
EØS-komiteen om innlemmelse i EØS-avtalen av forordning (EU) 2017/1951
om forlengelse av det europeiske statistikkprogram til 2020 (Innst. 363 S (2017–2018),
jf. Prop. 84 S (2017–2018))
Presidenten: Ingen
har bedt om ordet til sak nr. 12.
Innstilling
fra justiskomiteen om Endringer i rettsgebyrloven (gebyr for skifteattest
og uskifteattest) (Innst. 391
L (2017–2018), jf. Prop. 90 L (2017–2018))
Presidenten: Ingen
har bedt om ordet til sak nr. 13.
Innstilling
fra utdannings- og forskningskomiteen om Representantforslag fra
stortingsrepresentantene Martin Henriksen, Torstein Tvedt Solberg,
Mani Hussaini, Marit Arnstad, Marit Knutsdatter Strand, Audun Lysbakken,
Mona Fagerås og Hadia Tajik om tillitsreform i skolen (Innst. 378 S (2017–2018), jf.
Dokument 8:194 S (2017–2018))
Presidenten: Etter
ønske fra utdannings- og forskningskomiteen vil presidenten foreslå
at taletiden blir begrenset til 5 minutter til hver partigruppe
og 5 minutter til medlemmer av regjeringen.
Videre vil presidenten foreslå
at det – innenfor den fordelte taletid – blir gitt anledning til
inntil seks replikker med svar etter innlegg fra medlemmer av regjeringen,
og at de som måtte tegne seg på talerlisten utover den fordelte
taletid, får en taletid på inntil 3 minutter.
– Det anses vedtatt.
Første taler er Mathilde Tybring-Gjedde,
som er ordfører for saken, men det ser ikke ut til at hun er i salen. Da
gir vi ordet til Torstein Tvedt Solberg.
Torstein Tvedt Solberg (A) [15:19:20]: Det er en ære å starte
denne debatten. Vi har behandlet flere store skolesaker denne våren.
Dette er den viktigste.
Norsk skole trenger en tillitsreform.
Det handler om mer tid til læring og mer tillit til lærerne. Jeg
er stolt over at det var vi i opposisjonen som tok det ansvaret,
satte agendaen og la fram denne saken.
Denne dagen kunne markert et skille.
Det kunne blitt en festdag for Skole-Norge, men dessverre stemmer Høyre,
Fremskrittspartiet, Venstre og Kristelig Folkeparti mot vårt forslag.
Når forslaget om tillitsreform til lærerne ikke får flertall, er
det ekstra viktig å minne om hvorfor dette forslaget kom. Det politiske
Norge har gjennom en årrekke skråsikkert lansert ulike initiativ for
å fikse skolen, med de beste intensjoner. Men resultatet har heller
blitt det motsatte.
Rapporten om lærerrollen bekrefter
dette. Lærerne er overlesset med forventninger, og samtidig peker
rapporten på et skifte i den offentlige debatten. Lærernes arbeid
– deres kompetanse og hva de oppnår i klasserommet – omtales ofte
ensidig, negativt og snevert, som når Høyre og Erna Solberg gjennom
en årrekke har ment at norsk skole er for dårlig, og at vi trenger
bedre lærere. Den debatten har alle partier deltatt i, så her går ingen
fri. Derfor er det også vårt felles ansvar å rydde opp i noe som
alle deler.
Vi ser nå en manglende tillit mellom
lærerprofesjonen og utdanningsmyndighetene – en tillit svekket gjennom
pålegg fra sentrale og lokale skolemyndigheter som er i konflikt
med faglige vurderinger, og innføring av nye tidstyver, som rapportering
og testing. Derfor fremmer Arbeiderpartiet, SV og Senterpartiet
forslag om en tillitsreform i skolen. Vi mener at test- og rapporteringsregimet
tar for mye tid bort fra det gode pedagogiske arbeidet, og jeg tror
lærerne i skolen kjenner seg igjen i at tiden spises opp av altfor
mange administrative og byråkratiske oppgaver. Et eksempel er at
politikerne i Vefsn kommune ville innføre et gammelt atferdsprogram
fra USA, uten å rådføre seg med lærerne. Et annet er da Sandefjord
kommune påla en vurdering av elever tett opp til å innføre karakterer
i barneskolen. Det er mange slike eksempler.
Arbeiderpartiet vil ha en fellesskole
som ser hele eleven, der barna lærer godt og trives med lærere som har
tid og tillit. Derfor satte vi opp fem grunnleggende prinsipper
for en tillitsreform i vårt forslag. Vi vil ha færre, men tydeligere
mål. Vi vil ha mål og kvalitetsindikatorer som speiler skolens brede
samfunnsmandat og kunnskapssyn. Vi vil ha reell medbestemmelse og
tillit i samarbeidet mellom skoleeier, skoleledelse og lærerprofesjonen
på alle nivåer. Vi vil ha sterke profesjonsfellesskap som skal være
bærebjelken i skolens faglige arbeid og utvikling, at lærerne gis
et stort faglig handlingsrom, og at det med dette følger et like
stort ansvar.
I sum mener vi at skolen og lærerne,
basert på faglige vurderinger, bør få større frihet. Det er en faglig
oppgave, ikke en politisk oppgave, å velge pedagogiske verktøy.
Stortinget skal styre skolen gjennom tydelige mål, ikke overstyring,
og ha tillit til at fagfolkene gjør sin del av jobben. Dette prinsippet
er det tydelig at høyrepartiene ikke forstår. For det første går
de mot disse fem prinsippene. Jeg skulle gjerne likt å vite hvorfor.
Mest av alt blir de avslørt ved sin kritikk av og motstand mot vårt forslag.
La meg slå fast en gang for alle: En tillitsreform står ikke i motsetning
til skolepolitikk. Det krever bare mer av oss politikere til å konsentrere
skolepolitikken om struktur, god nok finansiering og ressurser,
ikke politisk detaljstyring. Skolebygg må fortsatt pusses opp. Prestasjonsangsten
blant elever krever en mer praktisk og skapende skole, og passivitet
og fedme krever mer aktivitet og sunn skolemat.
Rektorer og lærere er superhelter
som hver eneste dag står på for barna våre. Men vi kan ikke forvente
at de på egen hånd fikser ting som flere lærere, ekstra intensivopplæring
til dem som trenger det, en mer praktisk skole og mer fysisk aktivitet.
Nei, Stortinget må og skal sette rammene for en nasjonal skolepolitikk
og bevilge nødvendige midler. Kun sånn sikrer vi at alle skoler
er med, og at det ikke blir store forskjeller i strukturen på de
skolene barna våre møter. Så må vi ha tillit til at fagfolk både
kan jobben sin og gjør de beste faglige vurderingene.
Regjeringen må nå styre blindt
mot en enorm lærermangel. Jeg tror at en tillitsreform kan være
et av de viktigste grepene for å øke interessen og respekten for læreryrket.
Dessverre stemmer Fremskrittspartiet, Høyre, Venstre og Kristelig
Folkeparti i dag mot vårt forslag om tillitsreform, men vi gir oss
ikke. Vi vil fortsette kampen for en bedre skole – la læreren være
lærer. Så enkelt, men likevel så vanskelig.
Jeg vil gjerne ta opp forslagene
fra Arbeiderpartiet, Senterpartiet og Sosialistisk Venstreparti.
Presidenten: Representanten
Torstein Tvedt Solberg har tatt opp de forslagene han refererte
til.
Roy Steffensen (FrP) [15:24:16] (komiteens leder): Fremskrittspartiet
mener det norske utdanningssystemet i stor grad er preget av stor
tillit til lærere og skoleledere. Nasjonale utdanningsmyndigheter
fastsetter gjennom læreplanen mål for hva elevene skal lære, og hver
enkelt skole bestemmer selv hvordan de vil nå disse målene. Lokale
skoleeiere og skoleledere har et stort handlingsrom, og vi synes
derfor forslagsstillerne i stor grad slår inn åpne dører når de
hevder at norsk skole trenger en tillitsreform, og vil påpeke at
det pågående arbeidet med forenkling av læreplanene er ett av flere eksempler
som understøtter dette.
Vi i Fremskrittspartiet er imidlertid
enig i at enda mer frihet og tillit til lærerne vil være av det
gode. For eksempel mener vi at opplæringsloven bør mykes opp for å
gi skoleeiere større frihet til å velge hvordan skolehverdagen skal
organiseres. Blant annet mener vi at paragrafen i opplæringsloven
som hindrer nivåbasert opplæring, bør fjernes. Vi har tillit til
skoleeiere, skoleledere og lærere, og mener at en god skole der
elevene lærer mer, utvikles best lokalt. Derfor er Fremskrittspartiet
også for fritt skolevalg i grunnskolen, for vi tror på en skole
hvor lærere og skoleeiere bestemmer mer av metoder og innhold –
så kan foreldre velge skolen som passer best, som man tror vil gi
barna best læringsutbytte. Mindre detaljstyring fra politikere og
byråkrater, mer tillit til lærere og ledelse og økt ansvar og medbestemmelsesrett
for foreldre mener vi er veien å gå, men dette er vi foreløpig et
stykke unna å ha flertall for.
Å fjerne byråkrati og tidstyver
i skolen er et annet område som er svært viktig for Fremskrittspartiet.
Derfor startet regjeringen allerede i 2014 et prosjekt sammen med
KS for å fjerne tidstyver og redusere mengden dokumentasjon og rapportering
i skolen. Som et resultat av det forenkler vi rapporteringen til
grunnskolenes informasjonssystem, endrer vurderingsforskriften,
innfører reduserte krav til skriftlig underveisvurdering og har
omgjort obligatoriske kartleggingsprøver i lesing og regning på
Vg1 til frivillige prøver, for å nevne noe.
Tidstyver og byråkrati blir ofte
tatt opp av rektorer og lærere når jeg er ute og besøker skoler,
men det vi finner ut, er at de fleste tidstyvene er lokale og bestemt
lokalt. Derfor er jeg glad for vedtaket vi gjør i dag i III i innstillingen
om at regjeringen må ta initiativ til at kommunene skal redusere
sine dokumentasjonskrav.
En tidstyv vi må ta på vår kappe,
er fraværsgrensen. Den vet vi medfører en viss arbeidsmengde for
lærere. Her er jeg åpen for å se på om vi kan få til mer fleksible løsninger
når denne en gang skal evalueres. Fraværsgrensen fungerer likevel
så godt at det ikke blir aktuelt å fjerne den. Men klarer vi å redusere
dokumenteringen og beholde samme effekt, vil det bli bra.
Læreren skal være lærer, ikke byråkrat.
Planlegging og gjennomføring av undervisning og evaluering av og tilbakemelding
på elevarbeid skal være lærerens hovedoppgave. Fremskrittspartiet
mener derfor at nasjonale krav om tester og kartlegging bør være
begrensede, men vi vil påpeke at objektive kriterier for vurdering
er nødvendig for å kunne måle kvaliteten og sette inn nødvendige
konkrete tiltak der det trengs. Poenget med tester, prøver og kartlegging
– kjært barn har mange navn – er å bidra til å gi et godt grunnlag
for lærernes profesjonelle vurderinger i møte med elevene.
For Fremskrittspartiet er det av
stor verdi at foreldre og lokale og nasjonale myndigheter får informasjon
om resultatene i skolen. Vi må ha åpenhet om resultatene i skolen,
og åpenhet mener vi styrker tilliten til lærerne. Nasjonale prøver
brukes i dag som et godt verktøy for å måle hver enkelt elevs utvikling
og er avgjørende for at skoleeiere og lærere skal kunne måle framgang
og kvalitet. Dette er også et nyttig og objektivt verktøy for å
måle hvilke kompetansemål som er oppnådd, og for å sikre at de gode
pedagogiske virkemidlene blir satt inn.
Fremskrittspartiet har som mål
at alle elever skal møte kvalifiserte og faglig dyktige lærere –
enten de bor i Oslo eller Finnmark. Vi har derfor økt kvalitetskravet
i skolen ved å iverksette en ny og bedre lærerutdanning, der mastergrad
kan gi nyutdannede lærere om lag 60 000 kr høyere startlønn. Lærerne
er skolens viktigste ressurs, og de gjør en formidabel jobb med
å gi ungene våre kunnskap. Vi jobber for å gjøre læreryrket enda
mer attraktivt og for at det skal være det statusyrket det er. I regjering
har vi sørget for at flere tusen lærere hvert år får utviklet sine
evner ved å ta fordypning i faget de underviser i, gjennom videreutdanning.
Denne satsingen ønsker Fremskrittspartiet å videreføre.
Vi er også fornøyd med at kravet
for å komme inn på lærerutdanningen er blitt strengere. Tydelige
krav og satsing på læreryrket, som vi har gjennomført, er en god tillitsreform.
Vi ser at tiltakene vi har innført, begynner å gi resultater. Flere
vil bli lærere, fraværet går ned, frafallet synker, og vi ser at
elevene lærer mer. En regjering med Fremskrittspartiet skal sørge
for at disse målbart gode skoletiltakene videreføres, sånn at vi
kan få en enda bedre skole.
Marit Knutsdatter Strand (Sp) [15:29:27]: Senterpartiet har
sammen med Arbeiderpartiet og Sosialistisk Venstreparti fremmet
flere konkrete forslag om en tillitsreform i skolen. Formålsparagrafen
i opplæringsloven samler 13 års skolegang i Norge med overordnede prinsipper.
I forlengelsen av dette løfter vi i vårt representantforslag fram
grunntanken om at
det
viktigste utviklingsarbeidet i skolen skjer på hver enkelt skole
involvering
av elever og lærere bedrer beslutninger som angår skolen
tillitsledelse
må ligge til grunn for styring av skolen
Derunder føyer vi til prinsipper
om at
færre
og tydeligere mål som speiler skolens brede samfunnsmandat, må på
plass
medbestemmelse
og tillit må ligge til grunn
profesjonens
fellesskap og ansvar må tydeliggjøres
Dette fremmer vi for å sikre elevenes
forutsetninger for et godt liv – med skaperglede, engasjement og
utforskertrang. Formålsparagrafen sier videre at elevene har rett
til medvirkning. Å jobbe for å fremme dette gjennom våre forslag
her i dag bør ikke være omstridt. Like fullt får regjeringspartiene
dette til å virke særs omstridt.
De politiske partiene oppfatter
nok ulikt hva som er god skoleledelse, og hvilke rammer som må være
på plass. Senterpartiet mener god administrativ, politisk og faglig
ledelse forutsetter at det er tydelig hvem som har myndighet og
ansvar i ulike situasjoner. Stortinget, som regjeringen, må også
være bevisst sine roller.
Regjeringspartiene avfeier i dag
våre forslag, men fremmer selv forslag som dreier seg om de samme
problemstillingene som vi stiller spørsmål ved. Statsråden har allerede,
mens denne saken har gått i komiteen, blåst liv i sin innsats mot
tidstyver i skolen og for et redusert omfang av obligatoriske tester
i småskolen. Dette tyder nettopp på at det Senterpartiet, Arbeiderpartiet og
SV her setter på dagsordenen, er reelle emner for debatt. Det får
vi også klare signaler om fra både lærere, rektorer og skoleledere
landet over.
Det var bred enighet i Stortinget
om å sette i gang arbeidet med fagfornyelsen. Dette innebærer å
løfte hver eneste stein i skoleverket og vekte stein for stein,
læringsmål for læringsmål. I denne sammenhengen er det høyst relevant
å vurdere opplæringsloven, arbeidsforholdene til lærerne, kvalitetsvurderingssystemet,
kartlegginger og eksamener, samt rapporterings- og dokumentasjonskrav.
Alt dette utgjør rammene for skolen, sammen med læreplanverket.
Dette avgjøres av politisk ledelse og rammer. Resten overlater vi
til fagfolk og lokalt folkevalgte.
Senterpartiet, Arbeiderpartiet
og SV ønsket å seile for fulle seil der vi værer vindretningen for
denne aktuelle saken: behov for økt tillit i sektoren. Høyre, Fremskrittspartiet,
Venstre og Kristelig Folkeparti vil derimot fortsette med vindmaskinen
de har satt for sine målbærende seil, som ikke fører oss dit vi
vil.
I siste utgave av fagbladet Skolelederen
kan vi lese om tillitsutredningen i Sverige, som anerkjenner behovet
for gjensidig tillit mellom aktører. Videre står det om internasjonal
skoleforskning at
«dersom rektor og lærere utvikler
gjensidig tillit og bygger tillitsrelasjoner til elever og foresatte,
så styrkes også elevenes læring».
Tillit er ikke ubegrenset frihet,
men en tydelig forståelse av myndighet og ansvar. Det må være en
sammenheng mellom tilgang på tid og ressurser og de forventningene
som blir stilt. Opplæringsloven § 9 A-5 om aktivitetsplikt ved krenking
har vært tema for debatt, og forbundsleder Stig Johannessen i Skolelederforbundet uttrykker
en forventning om at lovgivende myndighet rydder til side all tvil
knyttet til paragrafen. Dette er én av flere problemstillinger som
viser at det er behov for å se på opplæringsloven.
Lærer etter lærer roper varsko
om utviklingen i skolen. Stadig færre lærere har tillit til systemet,
mens lederne må gjøre stadig tøffere prioriteringer. At flere og
flere tar til orde for at engasjementet for elevene og faget drukner
i påpakninger, krav og dokumentasjon, vitner om at vi ikke har god
nok tillit. Det er synd at alle våre forslag i dag ikke får flertall.
Heldigvis har steinene begynt å rulle, og diskusjonen om tillit
vil fortsette. Jeg ser fram til videre debatt. Jeg ser fram til
å jobbe videre for økt tillit i skolen.
Mathilde Tybring-Gjedde (H) [15:34:35] (ordfører for saken):
Jeg beklager forsinkelsen.
Norsk skole skal være preget av
tillit til lærerprofesjonen, til skolelederne og til skoleeierne.
Tillit kan ikke vedtas på Stortinget, for det må vises gjennom konkrete handlinger,
og det gir rom for at partene i samarbeid finner gode løsninger
og gode gjensidige relasjoner.
Læring er ingen kvikkfiks. Derfor
er det profesjonen som skal ha muligheten til og ansvaret for å
utøve skjønn i komplekse spørsmål. Dette kommer tydelig fram i Overordnet
del. Det forplikter skoleeierne, og det forplikter skolelederne.
Det er ingen tvil om at når vi
nå innfører en femårig masterutdanning og tredobler antall lærere
som får etter- og videreutdanning, må også lærerprofesjonen oppleve
at de har et stort profesjonelt handlingsrom i sin hverdag. Norsk
skole blir best når lærere i fellesskap reflekterer over og utvikler
pedagogikken og undervisningen, tilpasset hver enkelt elev.
Regjeringen har, sammen med Kristelig
Folkeparti, tatt dette på fullt alvor. Høyre trenger ikke å lansere ordet
«reform» for å vise handlekraft når vi allerede er i gang med konkrete
tiltak som vi gjennomfører, og som vi styrker. Vi har tatt initiativ
til en av de viktigste og største omveltningene i Skole-Norge siden
Kunnskapsløftet, nemlig fagfornyelsen. Alle læreplaner skal fornyes,
og nye læreplaner skal lages av og med lærerne. Fagfornyelsen er
et utrolig viktig tillitsløft, fordi det bl.a. skal sikre at lærere
får større handlingsrom til å variere sin undervisning.
Vi er også i gang med å revidere
opplæringsloven og forenkle lover og forskrifter. Ett av målene
er nettopp å redusere tidstyvene som lærere og skoler opplever i
dag. Vi tar det på alvor når lærere og skoler forteller om flere rapporteringskrav
de siste 10–15 årene. Mange opplever at tiden ikke strekker til,
at de har dårlig samvittighet for elevene de ikke rekker å hjelpe.
Siden 2013 har vi forenklet og fjernet en rekke nasjonale krav,
men mange av kravene vet vi også kommer fra kommunene, de kommer
fra skoleeierne. I dag er derfor Høyre, Fremskrittspartiet, Venstre
og Kristelig Folkeparti krystallklare: Vi skal ta initiativ til
at alle kommuner gjennomgår sine planer for rapportering og dokumentasjon.
Startskuddet går nå.
Det har vært en del forvirring
i denne prosessen rundt hva Arbeiderpartiet, SV og Senterpartiet
egentlig mener med en tillitsreform. Det er for det første litt
oppsiktsvekkende at verken Arbeiderpartiet, SV eller Senterpartiet
har et eneste forslag til et rapporteringskrav de ønsker å fjerne,
et eneste forslag til hva de vil endre i det nasjonale kvalitetsvurderingssystemet,
eller et eneste forslag til hvordan kommunene og fylkeskommunene
skal bidra til å fjerne sine unødvendige rapporteringskrav.
Det er også et paradoks at forslaget
kommer fra Arbeiderpartiet, som nylig i denne sal vedtok at alle
norsk-, matte- og engelsklærere må bruke 60 minutter av sin undervisningstid
til fysiske, aktive oppgaver, helt uavhengig av om de ut fra sitt
faglige skjønn mener det er fornuftig.
Men det som kanskje har vært mest
forvirrende, ikke bare for Høyre, men også for aktørene som har kommet
med høringsinnspill, er punkt 4 i representantforslaget, om å endre
opplæringsloven for å styrke lærernes beslutningsmyndighet. Arbeiderpartiet,
SV og Senterpartiet skriver at målet er å redusere den politiske innblandingen
i skolen. Kommunene har i dag styringsplikt og styringsrett. Som
en del av den retten kan de innføre egne lokale kartleggingsprøver.
De kan f.eks. vedta at lærerne skal bruke 60 minutter til fysisk
aktivitet. Og ja, vi har noen skoleeiere som er veldig passive, mens
andre kanskje detaljstyrer på en uklok måte. Det er ikke ulovlig,
men det er frustrerende for lærerprofesjonen og for skolene.
Derfor har Høyre vært veldig opptatt
av å styrke skoleeiernes kompetanse og styringsdialog, i samarbeid med
KS og Utdanningsforbundet. Vi er derimot skeptiske til å bruke opplæringsloven
til å avpolitisere skolen, for det er fortsatt i dag veldig store
forskjeller i hva en elev lærer, ut fra hvilken skole han går på,
hvilken klasse han går i, og hvilken kommune han bor i. Vi trenger
flere aktive og profesjonelle skoleeiere som støtter opp under lærerens
pedagogiske arbeid og ansvar.
Jeg merker meg at Arbeiderpartiet,
SV og Senterpartiet endret forslaget sitt i løpet av behandlingen,
og at de ikke lenger ønsker at lærere skal få større beslutningsmyndighet.
Det er en moderasjon, men det er vanskelig å forstå hvordan det
skal løse noen av utfordringene som forslagsstillerne ellers peker
på, nemlig politisk innblanding. Hadde jeg ikke visst bedre, hadde
det virket litt som om forslagsstillerne prøver å ri to hester samtidig.
Flertallet i dag er veldig tydelig
på at lærerne skal ha et stort profesjonelt handlingsrom. Vi skal
fullføre et stort tillitsløft i skolen gjennom fagfornyelsen, og
vi skal fortsette å redusere tiden brukt på unødvendig rapportering,
slik at lærerne kan prioritere det som er viktigst, nemlig å følge
opp hver enkelt elev. Tillit bygges stein på stein mellom aktørene
i Skole-Norge, og vi vil styrke lærerprofesjonen og det faglige
fellesskapet mellom lærerne og lokaldemokratiet. Det er det vi gjør
i vår skolepolitikk.
Mona Fagerås (SV) [15:39:40]: Læreren må få mer tid til hver
elev. Det ville ha skapt et bedre læringsmiljø, og det ville ha
skapt mer læring. Det trodde jeg at alle vi som sitter i denne salen,
kunne ha vært enige om, for en god skole forutsetter at dyktige
lærere og andre voksenpersoner gis tid og tillit til å følge opp
hver enkelt elev og til å tilrettelegge undervisningen slik at elevene
kan lære på den måten de lærer best.
En tillitsreform skal først og
fremst sørge for at alle barn og ungdommer lærer mer, lykkes og
trives, og legge til rette for at skolen ivaretar et bredt kunnskapssyn.
For å nå dette målet trenger vi en tillitsreform i skolen nå.
Lærernes organisasjoner har i høringsrunden
gitt oss innspill til hvordan de mener vi kunne ha fått dette til:
«Vi mener at tiden er overmoden
for å la norske lærere utføre sin jobb og samfunnsoppgave uten et rigid
kontrollsystem. (…) vil peke på den omfattende mål- og resultatstyringen
som kommer ovenfra og kveler den gode praksis i klasserommet.»
Jeg gjentar: «kveler den gode praksis
i klasserommet».
Og videre:
«Norske lærere ønsker å være gode
fagutøvere, men da må de få tillit og handlefrihet til å utføre
sin gjerning gjennom å bruke god og variert metodikk, i stedet for
å forholde seg til stadig nye pålegg.»
Dette var to av innspillene.
Selv har jeg en venninne som jobber
på Bøstad skole i Lofoten. Hun beskriver situasjonen slik: Det føles
som om jeg står på en tennisbane og maskinen som server baller,
har gått fullstendig amok. Jeg har ikke sjanse til å ta imot alle
ballene, og jeg aner ikke hvilken ball jeg skal prioritere, og hvilken
ball som er viktig.
Jeg mener at dette er tre viktige
innspill vi i denne salen er nødt til å ta på alvor.
Flere instanser har også pekt på
behovet for tydelige signaler fra Stortinget nå, bl.a. om behovet
for en grundig gjennomgang av endring av kvalitetsvurderingssystemet
og eksamenssystemet. Dette kan ikke vente til etter fagfornyelsen,
slik regjeringspartiene og Kristelig Folkeparti foreslår som rømningsvei
for seg selv. Kvalitetsvurderingssystemet og eksamenssystemet er
omfattende og griper inn i hele skolens virke, og kan ikke isoleres
til kun å omfatte fagfornyelsen. Måten disse systemene er innrettet
på i dag, legger svært sterke føringer for hva det undervises i,
og hva man skal prioritere – langt mer enn målene i læreplanen gjør.
Nettopp derfor kan vi ikke sitte og vente på at fagfornyelsen skal
ferdigstilles før vi begynner med dette viktige arbeidet.
Når evalueringen av Kunnskapsløftet
viser at skolen har blitt teoritung og undervisningen for ensrettet,
når elever og lærere melder at kunnskapssynet er blitt for smalt,
når leger og forskere advarer mot et økende antall elever med stressrelaterte
sykdommer på grunn av prestasjonskravene og all testingen i skolen,
når lærere, som tross alt er de som besitter fagkompetansen og kjenner elevene
sine, ikke får undervise elevene slik de synes er til elevenes beste,
når byråkrati og rapportskriving stjeler tid fra skolens primæroppgave,
som er elevenes undervisning – ja, da kan ikke Stortinget sitte
stille i båten og håpe på at stormen går over, for slik kan vi ikke
ha det i norsk skole.
Derfor har SV ved flere anledninger
foreslått en tillitsreform i skolen. Og ikke helt uten grunn hadde
jeg, i likhet med elever, lærere og skoleledere, høye forventninger
til at Stortinget nå skulle stille seg bak noen av de forslagene
som Arbeiderpartiet, SV og Senterpartiet fremmer. Dessverre blir
det ikke slik, men jeg sier som representanten Knutsdatter Strand:
Vi gir oss aldri.
Hans Fredrik Grøvan (KrF) [15:44:56]: Representantforslaget
peker på noen sider ved norsk utdanningspolitikk som det er verdt
å vie oppmerksomhet. Kristelig Folkeparti deler forslagsstillernes
bekymring og mål om frihet og tillit til lærerne. Fra Kristelig
Folkepartis side har vi vurdert forslagene grundig og gått inn i
noen av dem med noe endrete formuleringer. Det er innholdet og hva
disse vil føre til av endring, som har vært vårt fokus, ikke hvilken
overskrift saken har. Jeg vil bruke mitt innlegg til å underbygge
Kristelig Folkepartis standpunkter i denne saken og formidle synspunkter
om hvilken retning vi ønsker å utvikle norsk skole i.
Tilbakemeldinger fra lærere og
andre aktører i skolesektoren har over lang tid handlet om at lov
og forskrift er for detaljert og fører til økte dokumentasjons- og
rapporteringskrav på hver enkelt skole. Det profesjonelle handlingsrommet
for læreren har endret seg over tid – fra Bård skolemesters rolle
som allsidig formidler og kulturbærer, til det skolehistoriker Alfred
Oftedal Telhaug har karakterisert som en mer instrumentalistisk betraktning,
hvor læreren i første rekke forstås som en ekspert på de tekniske
aspektene ved undervisningsprosessen.
Skal vi sikre rekrutteringen framover,
må vi tydeliggjøre det profesjonelle handlingsrommet læreren skal ha,
på en måte som kan skape myndige og dyktige lærere. Det handler
om en solid faglig og pedagogisk utdanning, men det handler også
om å la læreren få lov til å være lærer i møte med eleven. I dette
oppryddings- og klargjøringsarbeidet er det nødvendig å fokusere
på en reduksjon av rapportering og krav til dokumentasjon på både
nasjonalt og lokalt nivå. Dette er en gjennomgang Kristelig Folkeparti
sammen med regjeringspartiene mener bør gjennomføres i samarbeid
med partene. Behovet for dokumentasjon og kartlegging må legitimeres gjennom
i hvilken grad disse gir den enkelte elev den hjelpen hun eller
han trenger. At også nasjonale og lokale myndigheter gis et grunnlag
for å vurdere utviklingen i skolen for å sette inn relevante tiltak,
sier seg selv, men det er avgjørende viktig å unngå at det totale
omfanget går ut over elevens læring og skolens eget arbeid med kvalitetsutvikling
eller reduserer lærerens profesjonelle handlingsrom.
Dette spørsmålet handler ikke bare
om mengde, men også om bruken av sammenlignende undersøkelser og
kartlegginger. Mens skole handler om utvikling av hele mennesket,
ikke bare summen av ferdigheter i det enkelte fag, måler de fleste
av disse undersøkelsene kun deler av helheten. Blir enkeltundersøkelser
brukt på en måte som om de skal fortelle sannheten om hele skolen, og
i neste omgang lagt til grunn for endringer av skolen, blir de i
stedet for et redskap for forbedring, grunnlag for feiltolkninger
og misforståelser.
I arbeidet Stortinget ber regjeringen
gjøre med tanke på å redusere omfanget, er det også viktig med kunnskap
for å bevisstgjøre til kritisk bruk av undersøkelsene – hvordan
de blir tolket, og hvordan de blir brukt. Utdanning og danning handler
om å utvikle hele mennesker. Da må man ikke ende opp med fordummende
forenklinger av kompliserte helheter fordi noen biter av helheten
er lette å kvantifisere. En skole som reduserer omfanget av rapportering
og dokumentasjon, vil også bidra til å øke handlingsrommet for læreren.
Det vil gi større plass for den myndige læreren, som kan bruke sitt faglige
og pedagogiske skjønn i møte med den enkelte elev. Det er i en slik
retning Kristelig Folkeparti ønsker å endre skolen. Er det behov
for å gjøre endringer i opplæringsloven for å bygge opp under en
slik forståelse av lærerrollen, forventer vi selvsagt at regjeringen
med grunnlag i dagens vedtak bidrar til det.
I arbeidet med fagfornyelsen er
det nødvendig og viktig at man også gjennomgår det nasjonale kvalitetsvurderingssystemet.
Det vil innbefatte eksamenssystemet, men også hele det systemet
man ønsker skal tas i bruk med tanke på hvordan kvalitet skal måles
og vurderes i norsk skole. Dette er et arbeid som skal gjøres gjennom
å nedsette et utvalg hvor partene i skolesektoren er representert.
Resultatene av en slik gjennomgang må selvsagt munne ut i forslag
til endringer.
Også i dette arbeidet bør det etter
Kristelig Folkepartis syn være viktig å ha for øye lærerens handlingsrom
og ikke minst elevens beste, hvor man legger til grunn skolens overordnete
målsetting. Kvalitetsvurderingssystemet må i langt større grad våge
å spørre i hvilken grad skolens formålsparagraf og overordnete målsetting
blir reflektert gjennom kvalitetsvurderingssystemet. Hvordan skal
de overordnete målene og de verdiene skolen bygger på, reflekteres
gjennom det vurderingssystemet man velger å legge opp til? Kristelig Folkeparti
ser fram til en grundig gjennomgang i lys av disse overordnete målene
og fagfornyelsen, hvor man tar med seg erfaringene også fra dem
som har skoen på.
Statsråd Jan Tore Sanner [15:50:08]: I skolens «grunnlov»,
den overordnede delen, oppsummeres skolens kompleksitet og lærernes
avgjørende betydning for elevenes læring og utvikling på følgende
måte:
«De må hele tiden gjøre krevende
avveininger mellom hensynet til den enkelte elev og hensynet til
fellesskapet, mellom å støtte og stille krav, mellom skolehverdagen
her og nå og arbeidet med å forberede for framtiden. Alle elever
er ulike, og hva som er elevens beste, er et kjernespørsmål i all
opplæring. Dette spørsmålet må besvares på nytt hver dag av alle
som jobber i skolen.»
Spørsmålet om tillit er derfor
viktig. Tillit i skolen må handle om ha tillit til hele systemet:
kommunen som skoleeier, skolelederne og den enkelte lærer. Sammen
har de et felles ansvar for å utvikle kvaliteten i skolen, og de
må gis tillit og rom til å finne de gode løsningene. I «Overordnet
del – verdier og prinsipper for grunnopplæringen» har regjeringen
understreket lærerens profesjonelle handlingsrom. Der ligger det
også forpliktende føringer på at skoleledere må bygge tillit. De
må ha forståelse for utfordringer lærerne og andre ansatte står
overfor, og lede skolene på en klok og tydelig måte.
Tillit må ikke forveksles med ikke
å stille krav til kvalitet og resultat. Lærerne, skolelederne og
skoleeierne har sammen et ansvar for å gi elevene den undervisningen
de både har behov for og krav på, og for å følge opp regelverket.
Det er fremdeles for mange elever som går gjennom store deler av
skolegangen uten å få en god nok oppfølging. Vi må jobbe kontinuerlig
for at elever ikke blir hengende etter, og tidlig innsats er et
nøkkelord.
Kvalitetsvurderingssystemet er
ikke et uttrykk for mistillit. Kunnskap om læringsresultater og
læringsmiljø er nyttig for lærere, skoler og skoleeiere. Kvalitetsvurderingssystemet
gir skolene et bredt tilfang av informasjon, men vi henter ikke
inn informasjon for vår egen del. Det er for dagens og fremtidens
elever vi trenger god kvalitet i skolen. Kvalitetsvurderingssystemet
setter oss i stand til å diskutere utfordringer og løsninger i norsk skole
– i den enkelte klasse, skole, kommune og nasjonalt.
Vi følger nøye med på hvordan kvalitetsvurderingssystemet
fungerer, og gjør justeringer når det er behov. Vi vil nå gjøre
kartleggingsprøvene på 1. trinn i lesing og regning til frivillige
prøver. Målet med omleggingen er at prøvene skal bli et bedre verktøy
for læreren og skolen for nettopp å oppdage de elevene som strever,
slik at disse kan få ekstra støtte.
Vi skal ikke ha rapporter for rapportenes
skyld eller prøver for prøvenes skyld. Vi må hele tiden balansere behovet
for informasjon opp mot den totale belastningen rapporteringen medfører.
Regjeringen har de siste årene
arbeidet med å fjerne de såkalte tidstyvene i skolen, og vi har
gjort flere endringer på nasjonalt nivå. Vi har kommet et godt stykke
på vei, men det er behov for en forsterket og fornyet innsats. Jeg
har derfor tatt initiativ til en fornyet innsats. Samtidig vet vi
at mange av tidstyvene er lokale. Det er viktig at vi på alle nivåer
stiller oss spørsmålet om hva som er hensikten med tiltakene, om
vi trenger dokumentasjon, og hva vi skal bruke den til.
Vi, både regjering og storting,
må anerkjenne at skolehverdagen er full av kompliserte pedagogiske
spørsmål. Derfor må vi vise tilbakeholdenhet i nye pålegg og detaljstyring
av skolen. Jeg tror ikke vi oppnår tillit gjennom en reform der
nasjonale myndigheter legger begrensninger på lokale myndigheters
handlingsrom. Tillit kan ikke vedtas, den må vises gjennom konkret
handling.
Presidenten: Det
blir replikkordskifte.
Torstein Tvedt Solberg (A) [15:54:38]: Arbeiderpartiet, Senterpartiet
og SV vil at Stortinget skal sørge for en reduksjon i rapportering
og byråkrati. Hensikten med forslaget vårt er mer tid til læring
og mer tillit til lærerne. Derfor er det avgjørende at en tillitsreform handler
om lærerprofesjonen. I regjeringspartiene og Kristelig Folkepartis
forslag til vedtak er dette snudd litt på hodet. Nå er det ikke
lærernes handlingsrom som er viktig, men å styrke «handlingsrommet
til skoleeier». Lederen i Utdanningsforbundet sa det egentlig ganske bra
– jeg siterer:
«Dette likner mer på en tillitsreform
rettet mot skoleeier enn lærerprofesjonen.»
Dette var etter at han hadde sett
innstillingen fra Stortinget.
Regjeringa stemmer i dag imot en
tillitsreform for lærerne. Det er synd. Men hvorfor mener statsråden
det er viktigere med en tillitsreform rettet mot skoleeierne enn
mot lærerprofesjonen?
Statsråd Jan Tore Sanner [15:55:33]: I mitt innlegg la jeg
vekt på at vi må vise tillit til hele systemet. Vi ønsker ikke passive
skoleeiere; vi ønsker aktive skoleeiere som engasjerer seg i å bidra
til et godt læringsmiljø, som støtter opp under skolen og lærerne.
Vi mener at det skal vises stor tillit til lærerne. I Overordnet
del, som jeg også viste til, er tillit til lærerprofesjonen understreket.
Det som overrasker meg, er at Arbeiderpartiet
snakker om tillit til læreren, men fortsetter med detaljstyring fra
staten. Arbeiderpartiet har fremmet flere forslag i Stortinget som
bidrar til mer detaljstyring, bl.a. forslag om én time fysisk aktivitet.
Vi må vise tillit til hele skolesystemet, til skoleeierne og til
den enkelte lærer.
Torstein Tvedt Solberg (A) [15:56:33]: Ja, det er fristende
å spørre hva en mannfolkprat vil bety i settingen av å detaljstyre,
men jeg mener at statsråden i større grad burde gjort nettopp det
som lærerne og elevene vil, for å oppnå dette: få til en gjennomgang
av kvalitetsvurderingssystemet, slik som vi foreslår i saken.
I merknadene sier høyrepartiene
at en skal se på kvalitetsvurderingssystemet, men etter at nye læreplaner
er på plass. Samtidig ser vi at statsråden denne helgen i media
foreslo noen mindre justeringer, som Utdanningsforbundet har kalt
kosmetiske endringer. Jeg synes det er helt tydelig at regjeringa
her føler seg presset med det forslaget som vi har fremmet, men
det er synd at når en erkjenner at en trenger å gjøre endringer i
kvalitetsvurderingssystemet, lander en på feil side og avviser det
viktige forslaget om en helhetlig diskusjon og gjennomgang.
Jeg vil spørre statsråden igjen,
for nå har han en mulighet til å gjøre noe konkret viktig som lærerne
og elevene etterspør: Hva skyldes denne motviljen mot eller frykten
for å gjøre det lærerne og elevene selv vil, og ta denne helhetlige
gjennomgangen?
Statsråd Jan Tore Sanner [15:57:40]: Jeg kan berolige representanten
med at mine beslutninger ikke er noen respons på venstresidens forslag
her i Stortinget. De er en konsekvens av grundige faglige vurderinger
i Utdanningsdirektoratet, hvor formålet er at vi skal få bedre kartleggingsverktøy,
slik at vi kan hjelpe de barna som ikke knekker lesekoden. Det er
min bekymring at barn og unge skal gå gjennom grunnskolen uten å kunne
lese, skrive og regne skikkelig. Derfor foretar vi omlegginger.
Det er ingen respons på forslag fra venstresiden her i Stortinget.
Vi gjennomfører nå en viktig fornyelse
av hele skolen gjennom fagfornyelsen. Vi skal få nye læreplaner
på plass. Vi skal også følge opp de forslagene som blir vedtatt
i Stortinget her i dag, men vi tar dette i tur og orden, vi bidrar
til en fornyelse og sørger for at vi skal bygge gode lag rundt elevene
og løfte dem som blir hengende etter.
Marit Arnstad (Sp) [15:58:44]: Det er sjølsagt viktig at
en statsråd lytter til sitt eget fagdirektorat – og understreker
det i Stortinget. Men det er også viktig å lytte til skolene, og
en av fire lærere sier at de mener de har fått pålegg som ikke er
i tråd med det de faglig ville ha anbefalt i sin profesjonsgjerning.
En av tre lærere sier at rapporterings- og dokumentasjonskravene
har økt betydelig i løpet av de siste årene, og det må en også ta
på alvor.
Det eneste forslaget til vedtak
komiteen står sammen om i dag, er der en ber regjeringen undersøke om
det er slik at målkrav og resultatkrav kan være benyttet i ansettelsesavtaler
for skoleledere og rektorer. Det er jo graverende dersom det er
tilfellet. Spørsmålet mitt til statsråden er rett og slett: Hvis
en slik undersøkelse, som departementet nå må gjennomføre, skulle
vise at det blir brukt den type krav i ansettelsesavtaler for skoleledere,
vil det da få noen konsekvenser? Vil regjeringen sørge for at det
ikke kan skje, og at det dermed ikke kan få konsekvenser for lønn
og skoleøkonomi?
Statsråd Jan Tore Sanner [16:00:03]: Her har flertallet i
Stortinget samlet seg bak et forslag til vedtak som jeg synes er
helt greit, nemlig at vi skal undersøke om dette er en realitet,
og hvilke konsekvenser det i så fall har.
Men det er jo ikke slik at regjeringen
– eller jeg som statsråd – i denne saken kan overprøve skoleeiere.
Jeg er ikke kjent med at dette skjer, men vi skal undersøke det og
særlig se på hvordan det da står opp imot overordnet del i læreplanen.
Marit Arnstad (Sp) [16:00:41]: Jeg ble litt usikker på hva
statsråden egentlig mente med det. Han mente altså at romertallsvedtak
I er et fornuftig forslag, og vi synes jo sjølsagt alle at det er
fornuftig å få kartlagt dette. Det er også mange av oss som har
hørt om denne typen eksempler. Men når statsråden tar et forbehold
knyttet til hva han eller regjeringen kan gjøre, betyr det da at statsråden
mener at det vil være greit at man har ansettelsesavtaler med skoleledere
og rektorer i norsk skole der målkravene og resultatkravene til
elevene er styrende for både eventuell lønn til rektorer og kanskje også
skolens økonomi? Synes statsråden virkelig at det er en grei praksis
i tilfelle?
Statsråd Jan Tore Sanner [16:01:18]: Det ville vært ganske
oppsiktsvekkende hvis statsråden hadde uttalt seg om noe vi i dag
ikke vet om er et problem. Jeg synes det er riktig at vi her følger
det som Stortinget nå samler seg om. Først undersøker vi om dette
er et problem, og hvis dette er en realitet i noen kommuner, skal
jeg kommentere det, og da vil jeg også komme tilbake til Stortinget
for å se hvordan vi kan følge det opp.
I denne diskusjonen om hva venstresiden
mener er problemer i skolen, går det også an å glede seg over at mye
går i riktig retning i norsk skole. Elevene lærer mer, de er mer
til stede, og aldri før har det vært flere som fullfører videregående
skole. Vi ser at en del av de elevene som har det svakeste utgangspunktet,
er de som løfter seg mest. Det viser at det er mye som gjøres riktig,
både nasjonalt, av lokale skoleeiere og ikke minst av lærerne i norske
klasserom.
Mona Fagerås (SV) [16:02:23]: Utdanningsforbundets leder
kalte hele denne innstillingen som vi diskuterer i dag, nedslående
lesning:
«Hele tillitsreformen, som overordnet
idé, er borte. Begrepet fins ikke lenger i vedtaksinnstillingen.
Det er synd, fordi en tillitsreform som vi så starten på i opposisjonen
sine forslag vil gi en bedre skole for elevene våre.»
Dette sier Steffen Handal, som
er leder i Utdanningsforbundet.
Dette må jo være en nedslående
dom for kunnskapsministeren å få fra 175 000 norske lærere og skoleledere
som Utdanningsforbundet organiserer. Hva vil ministeren si til dem
i dag?
Statsråd Jan Tore Sanner [16:03:12]: Først og fremst vil
jeg takke lærerne for den fantastiske innsatsen de gjør hver eneste
dag. Lærere går på jobb hver dag for å løfte barn og unge, og de
oppnår fantastiske resultater. Jeg viste i forrige replikk til at
elevene er mer på skolen, de lærer mer, og flere fullfører videregående skole.
Vi ser nå – det er kanskje første gangen – at vi klarer å løfte
en del av de elevene som har blitt hengende etter. Det skal lærerne
ha anerkjennelse for.
Det er ikke slik at en blå-grønn
regjering hopper når venstresiden i norsk politikk fremmer forslag
i Stortinget. Vi gjennomfører det vi kaller en tillits- og ansvarsreform.
Vi er opptatt av å vise tillit til skoleeierne og lærerne, men det
kan jo ikke være tillit uten krav til resultat. Derfor må tillit
og ansvar henge sammen. Derfor gjennomfører vi en fornyelse av skolen.
Det innebærer økt tillit, men også krav til resultater.
Presidenten: Replikkordskiftet
er omme.
De talere som heretter får ordet,
har en taletid på inntil 3 minutter.
Nina Sandberg (A) [16:04:38]: Både i Norge og internasjonalt
er et av de tydeligste grepene for å sikre kvalitet i utdanningen
å fokusere mer på profesjonalitet og profesjonalisering, og læreryrket
er en profesjon. Høyresiden, som gjerne snakker om at de styrker
profesjonen, bør merke seg at det som kjennetegner profesjoner som
yrkesgruppe, er at de har en autonomi i utføringen av arbeidsoppgavene
sine. Profesjoner er i noen grad selvstyrende, og det som typisk
styrer dem i jobben, er fagkunnskap og yrkesetikk.
Lærerprofesjonen er en yrkesgruppe
som også inngår i den statlige samfunnsstyringen. Da er det viktig
at vi som er i denne forsamlingen, er oss bevisst at skolen ikke
er et hvilket som helst styringsredskap for staten. En rent instrumentell
forståelse av skolen som et instrument for å nå offentlige målsettinger
og iverksette offentlig politikk fører galt av sted. Skolen er ikke
en produksjonsbedrift der sterkere ledelse og tettere kontroll, standardisering
og evaluering er svaret på alle utfordringer.
Utviklingen i skolen har gått for
langt i feil retning. Vi som er folkevalgte, må ta ansvaret for
å snu den. Lærerne har sagt tydelig ifra. Jeg har tidligere fra
denne talerstolen sitert lektor Anne Grønlie, som i høst ble talsperson
for et Lærer-Norge som ønsker å snu en utvikling hvor elever betraktes
som målbare tall og lærerne føler seg detaljstyrt og kontrollert.
Lærerne måles på alle oppgaver,
fra forberedelse til gjennomføring, vurdering og kommunikasjon med elevene.
De opplever at pålegg, krav og forventninger vokser i takt med undervisningstimer
og elevtall. Hvis norsk skole fortsetter i samme retning, vil det
bli vanskelig både å rekruttere og å beholde lærere.
Arbeiderpartiet vil ha en tillitsreform
i skolen, med færre krav om testing og kartlegging og mer tiltro
til lærerens faglige valg. Vi foreslår et sett med konkrete tiltak som
ville bidratt til dette – altså ikke vedtatt tillit på papiret,
men konkrete tiltak for å gi mer av det profesjonelle handlingsrommet
tilbake til læreren. Tiden er overmoden, men regjeringspartiene
stemmer imot. Det de kommer med i stedet, er vagt og uforpliktende.
Det synes Arbeiderpartiet er synd.
«Aksept for profesjonelt handlingsrom»
var en av anbefalingene fra ekspertgruppen som ble oppnevnt av regjeringen
i 2015 for å utvikle lærerrollen. Regjeringen burde ta den anbefalingen
på alvor.
Magne Rommetveit hadde her
teke over presidentplassen.
Kent Gudmundsen (H) [16:07:36]: Tillit kan ikke vedtas, det
er noe man bygger opp over tid. Når vi i dag behandler et representantforslag
om en tillitsreform, kan det være greit å huske nettopp det, for
ord og handling fra forslagsstillerne henger ikke alltid sammen.
I det ene øyeblikket skal man slippe læreren fri og fjerne unødvendige
prøver og rapporteringer, i det neste er man villig til å detaljstyre
metodebruk og innføre flere obligatoriske kartleggingsprøver på
barnetrinnet, for å nevne noe. Fysisk aktivitet og en lese-, skrive-
og regnegaranti er prisverdig, men det går dårlig sammen med intensjonene
i representantforslaget – som kan løses bedre på andre måter.
Her er vi ved kjernen i tillitsspørsmålet.
Vi må ganske enkelt passe oss for at summen av alle gode tiltak ikke
ender med noe vi er imot. Vi må se helheten. I kommuner med svak
skoleledelse vil mangel på en slik helhet gi dårlige kår for å bygge
gode profesjonskulturer på den enkelte skole. Tillit til lærerprofesjonen
og en god skoleledelse står nemlig sentralt for Høyre og regjeringen.
Derfor har vi også støttet helhjertet opp om fagfornyelsen, satset
sterkt på at lærerne skal ha de beste forutsetningene for å være
gode fagpersoner, og økt innsatsen til videreutdanning, som rektorskolen,
og støttet opp under KS’ skoleeierprogram.
Jeg frykter passive skoleeiere
mer enn aktive, for det er de sistnevnte som oftest finner balansen.
Rapportering, krav til skriftliggjøring, utviklingsprogram, diverse aktivitetsdager
og kravene fra foreldre og medier kan nemlig spise av det aller,
aller viktigste en lærer skal gjøre, nemlig å undervise elevene.
Allerede har vi bidratt ved å fjerne nasjonale dokumentasjonskrav
til underveisvurdering, forenkle vurderingsforskriften og gjøre kartleggingsprøver
på videregående skole frivillig – for å nevne noe. Vi følger opp
videre.
Noe av dette kan løses ved hjelp
av nye verktøy. Smarte læremidler kan gi økt tilpasset opplæring,
men også frigjøre pedagogisk kapasitet. Neste høst er man i mål
med et nytt skoleadministrativt system, som erstatter ti gamle og
umoderne dataløsninger. Vi forenkler, automatiserer og kommuniserer
sømløst med ledelse, lærere, foreldre og elever. Når den store omleggingen
er innkjørt, vil det være snakk om store besparelser i tid. Ikke
minst åpner det også for nye muligheter.
Vi må huske at noe av det viktigste
vi kan gjøre for et tillitsløft i skolen, er å si nei til alle gode
tiltak som ønsker plass, samtidig som vi sier klart ja til flere
yrkesgrupper som bygger et lag rundt eleven. Slik avlaster vi, bygger
tillit på tvers av profesjoner og lager et team i skolen som løfter
eleven. Satsingen de senere årene, med bl.a. 1 mrd. kr til mer skolehelsetjeneste,
er et eksempel på at vi bygger opp under denne helhetstanken. Nå
tar vi fatt på spesialundervisningen.
Vårt tillitsløft er i gang, og
– ikke minst – ord henger sammen med handling.
Marit Arnstad (Sp) [16:10:57]: Den blå-blå regjeringens og
høyresidens yndlingsmantra er at alle andre bare er opptatt av penger,
mens de er opptatt av innhold. Jeg så statsministeren i dag uttale
nettopp det, for Høyres sentralstyre, at alle andre bare er opptatt
av penger. Men når vi legger fram et forslag som omhandler nettopp
system og organisering, og ikke nødvendigvis kroner og øre, ja,
da blir det også galt. For da sier representanten Steffensen at
vi slår inn åpne dører. Men vi mener nettopp at en diskusjon om
system og organisering er utrolig viktig når det gjelder dagens
skole. Og for å gjøre det nokså enkelt – jeg har ikke så mange fremmedord
å ta tak i: Det er to store problemer i dagens skole, som øker,
og som vi må ta tak i. Det ene er at det er for mange rapporterings-
og dokumentasjonskrav. Det tar for mye tid. Det tar tid som burde
vært brukt til læring og til fagutfoldelse. Det andre er at det
er for mange tester, det er for mange resultatkrav, det er for mange
forsøk på smilefjes og sure fjes helt ned i de tidligste klassetrinnene
i grunnskolen. Og det er den typen regimer vi ikke ønsker oss i
norsk skole, og som også dagens forslag handler litt om.
Så må jeg si at jeg ikke vet om
det er for å prøve å avspore debatten at Høyre ser spøkelser på
høylys dag i en slik sak. I alle fall opplever jeg at saksordføreren
her prøver å konstruere konflikter som ikke finnes. Jeg tenkte at jeg
i helga måtte gå igjennom, ord for ord, både forslaget og innstillingen
for å se om saksordføreren har noe som helst belegg for det hun
sier om det som står i innstillingen fra flertallet. Men det står
ikke et eneste ord der om at vi skal flytte juridisk beslutningsmyndighet
fra lokalsamfunn og kommuner og ned til den enkelte lærer. Tvert
imot står det at vi vil klargjøre forholdet mellom de ulike beslutningsnivåene,
og det tror jeg det er et stort behov for. For representanten Tybring-Gjedde
kan jo tolkes som at hun synes det er helt greit at kommunene ilegger
en type kartlegging, målkrav og resultatstyring, at det er helt
uproblematisk og overhodet ikke burde være oppe til debatt, men
det bør det, fordi det nettopp stjeler tid fra det som er faglig
viktig.
Så er det ok og sjølsagt mulig
for oss å erkjenne at det opprinnelige forslaget kunne gi grunnlag
for små misforståelser – ikke i den grad Høyre nå har gjort, men for
små misforståelser. Men da må man også være glad og fornøyd med
at man har en komitébehandling og en innstilling, og at man har
muligheten til å få presisert forslaget på en måte som jeg håper
alle sammen vil være fornøyd med.
Jeg tror det er svært viktig at
alle deler av norsk skole tar dette på alvor, enten det er stat,
kommune eller den enkelte skole.
Marianne Synnes (H) [16:14:05]: Representantforslaget om
en tillitsreform i skolen er blitt lansert som nytt tankegods, hvor
opposisjonspartiene tilsynelatende står skulder ved skulder med
lærerne, mens regjeringspartiene ifølge opposisjonen bare er opptatt
av å detaljstyre skolene. Jeg må innrømme at en del av medieutspillene
i den forbindelse for det meste har ført til hoderystende vantro
og en fascinasjon over at det er mulig å skille så til de grader
mellom tanke og handling.
Tillitsreform i offentlig sektor
er ikke noe nytt, men er beskrevet som den reformen som vil etterfølge
New Public Management-styringen. Danmark var ute med tillitsreformer
i 2013, men deres erfaringer er ikke bare positive, og det er fremdeles
uklart i hvor stor grad de er gjennomført eller vil bli det. Skjebnen
til reformer på nasjonalt nivå er blitt mer uklar etter at den sosialdemokratiske
regjeringen i fjor la fram en plan for god arbeidsgiverpolitikk
som ser ut til å kreve mer resultat og kontroll enn nettopp tillit.
Og det er kanskje forslagsstillernes definisjon av tillit som er
vanskelig å skjønne, da den ser ut til å innebære å la staten, via
Stortinget, detaljstyre.
Komiteens medlemmer fra Høyre,
Venstre og Fremskrittspartiet synes det er et stort paradoks at
Arbeiderpartiet, Senterpartiet og SV foreslår en tillitsreform i norsk
skole bare noen måneder etter at de foreslo på Stortinget at lærere
i 1.–10. klasse må bruke 60 minutter av sin undervisning til fysisk
aktivitet hver eneste dag. Likeledes har representanter fra Arbeiderpartiet
og SV nylig gått høyt på banen for å avskaffe lekser i skolen. Har
de ikke tillit til at skolene selv kan avgjøre det? Det ligger jo
i skolens mandat.
Begrepet «tillit» har blitt det
nye mantraet både i offentlig sektor og i næringslivet de siste
årene. Men det blir fort tynnslitt når det ikke følges opp med handling. Stortingsflertallet
har allerede vedtatt at det er lærerprofesjonens og skolenes ansvar
og faglige skjønn som skal legges til grunn ved valg av metoder
og virkemidler til bruk i undervisningen for å nå kompetansemål
og oppfylle skolens generelle samfunnsmandat. Økt tillit, ansvar
og profesjonelt handlingsrom for lærerprofesjonen er et bærende
element både i arbeidet med fagfornyelsen og i revideringen av opplæringsloven.
Jeg kan skjønne at noen synes at
en slik tillitsreform er en besnærende tanke. Men når man ser hvilken
politikk – og ikke bare retorikk – disse partiene fører, burde man
ikke håpe på for mye. Dertil er detaljstyringsiveren altfor stor.
Det blir veldig tydelig når vi kjemper imot deres øremerkingsregime
for å gi kommunene mer selvstyre, mens de hevder at midlene må øremerkes
fordi de ikke har tillit til at kommunene bruker midlene slik de skal
brukes. Var det noen som snakket om tillit?
Hans Fredrik Grøvan (KrF) [16:17:20]: Det foreslås fra en
samlet komité i dag at regjeringen skal undersøke i hvilken grad
elevresultater benyttes i ansettelsesavtaler med skoleledere og
rektorer. Jeg er glad for at vi alle er enige om det, og bakgrunnen
for dette forslaget er jo at vi har fått meldinger om at denne type
ansettelsesavtaler benyttes i noen kommuner.
Dette er en praksis som vi i Kristelig
Folkeparti mener det er viktig blir undersøkt, med tanke på hvor
omfattende den er, og med tanke på konsekvensene av en slik måte
å tenke skole på sett opp mot læreplanens overordnede mål. Etter
Kristelig Folkepartis oppfatning vil denne type avtaler kun være
knyttet opp til deler av skolens målsetting, mens andre viktige
deler av denne overordnede målsettingen aldri alene vil kunne fanges opp
av de resultatene elever presterer.
Vi er vel kjent med at elevresultater
kommer som en følge av en lang rekke forhold, som slett ikke alltid
trenger å ha en sammenheng med skolens kvaliteter, f.eks. foreldrenes
sosioøkonomiske bakgrunn. I den grad undersøkelsen viser at denne
type lederavtaler praktiseres, og finnes, er det etter Kristelig
Folkepartis syn viktig at det blir gitt klare signaler fra skoleeiere
– og fra regjeringen – om at slike ikke bidrar til å fremme skolens
helhetlige målsetting og derfor bør avvikles i den formen de der
måtte være i.
Kristelig Folkeparti har valgt
å fremme de forslagene, sammen med regjeringspartiene, som vi mener
bidrar til en utvikling av skolen, sikrer lærerens handlingsrom,
reduserer omfanget av rapportering og bidrar til en gjennomgang
av kvalitetsvurderingssystemet i lys av fagfornyelsen. Dette handler
om viktige deler av skolens virksomhet som fremmer skolens overordnede
og helhetlige målsetting gjennom å understreke og videreutvikle
trekk ved skolen, som gir en bedre skole for den enkelte elev og
styrker tilliten mellom aktørene i skolesektoren.
Det har vært gitt uttrykk for skuffelse
fra deler av opposisjonen i dag over at vi ikke er med på alle forslagene i
representantforslaget. Med det som i dag ligger an til å få flertall,
har forslagsstillerne klart å få fokus på og bidra til endring av
viktige forhold knyttet til omfanget av dokumentasjon, gjennomgang
av kvalitetsvurderingssystemet og eventuelt forslag til ny praksis,
og den eventuelle praksisen som har fått utvikle seg når det gjelder
å knytte lederavtaler til elevresultater og målbare forhold.
Summen av dette er å slå ring rundt
lærerens profesjonelle handlingsrom – etter min oppfatning et viktig bidrag
til å skape myndige og dyktige lærere som hver dag kan få utøve
sitt faglige skjønn i møte med elevene.
Martin Henriksen (A) [16:20:25]: Øverst på innlegget sto
det tidligere i dag at man ikke kan vedta tillit. Nå hører jeg at
høyrepartiene i salen i dag gjentar det gang på gang, og for meg
høres det mest ut som en unnskyldning for å stemme mot tillitsreformen
i salen i dag.
Man kan ikke vedta tillit, men
man kan vedta tiltak som bidrar til at tillit bygges opp over tid,
at tillit bygges mellom grupper, og at man har gode prosesser. En
tillitsreform er en start, det er et signal, og det er en sterk
politisk intensjon om å endre kursen til en mer tillitsbasert ledelse
av skolen, en ledelse som gir profesjonene større ansvar for å utvikle
skolen til beste for elevenes læring og trivsel.
Når vi foreslår en tillitsreform,
er det både på bakgrunn av lærernes egne erfaringer, tydelige råd
fra utdanningsforskningen og våre egne vedtak her i Stortinget.
Høyre, Fremskrittspartiet, Venstre og Kristelig Folkeparti kunne
vært med og tatt diskusjonen, fylt en tillitsreform med innhold,
men velger å stemme det ned. Det er synd, for en tillitsreform handler
om å lede fra midten – «leading from the middle», som utdanningsforskerne
Hargreaves & Shirley skriver om.
Økt tillit til lærerprofesjonen
ville gitt frihet, men også økt ansvar. Lærerne skal ha frihet til
å realisere noe helt bestemt, skolens samlede oppdrag, slik som
det framgår av loven. En tillitsreform betyr ikke at politikerne
ikke styrer; det betyr at politikerne må styre smartere – styre
gjennom tillit heller enn mer testing, kontroll og måling.
I dag sier Høyre at de er krystallklare.
Nei, det er de ikke. De stemmer ned forslaget om tillitsreform og
kommer med egne forslag som er vage og uforpliktende. Der Arbeiderpartiet,
SV og Senterpartiet vil stoppe ansettelsesavtaler som inneholder
detaljerte målkrav knyttet til elevresultater, vil regjeringspartiene
«undersøke» dem. Det er vagt.
Der Arbeiderpartiet, SV og Senterpartiet
vil sørge for å redusere rapportering og kontroll i den hensikt
å ivareta lærerens tid og handlingsrom, som er konkret, vil regjeringspartiene
fortsette å redusere, som er uforpliktende – og heller ikke i tråd
med virkeligheten lærerne der ute opplever. Og de har altså den
hensikten å styrke det lokale handlingsrommet til skoleeieren. Referansen til
lærernes tid og handlingsrom er borte.
Det er nærmest parodisk hvor uforpliktende
og vagt det ene vedtaket som fremmes i dag, er, om at man ber regjeringen
sørge for at arbeidet med fagfornyelsen og opplæringsloven skjer
i tråd med overordnet del. Når begynte Stortinget – med unntak av
i store, presserende saker som ambulanseflysaken og andre – å vedta
at kunnskapsministeren eller andre statsråder skal følge lov og
forskrift, som er det som regjeringspartiene foreslår i dag? Vi
tar det som en selvfølge at kunnskapsministeren følger overordnet
del, sin egen forskrift (presidenten avbryter). Dette er vagt og
uforpliktende.
Presidenten: Tida
er ute.
Kjersti Toppe (Sp) [16:23:44]: Behovet for ei tillitsreform
i norsk skule er godt dokumentert, og det viktige i denne diskusjonen
er det heilt enkle. Vi må leggja til rette for at lærarane kan bruka
mest mogeleg av tida på kjerneoppgåvene: undervisning, vurdering
og planlegging av undervisning.
Eg saknar at ein i denne debatten
snakkar om elevane, for vi vil ha ei tillitsreform i norsk skule
på grunn av at det vil gjera elevane godt. Elevane skal oppleva
mindre testing, elevane skal ha godt av at ein har tillit til lærarane.
Når elevane opplever mykje testing, sure fjes, smilefjes, sjølvevalueringar
frå dei er pitte små, kan det knusa mange elevar i norsk skule si
kjensle av meistring og få dei til å føla at dei ikkje er gode nok
i forhold til dei andre, og heller ikkje i forhold til seg sjølv.
Tidbruksutvalet peika i 2009 på
ulike tiltak som kan gjennomførast på alle nivå, og som vil vera
viktige for at lærarane skal kunna konsentrera seg om det som er
kjerneoppgåvene i skulen. God leiing vart påpeika, tid til kjerneoppgåver,
reformtrøyttleik, at talet på nasjonale handlingsplanar og strategiar
må reduserast, at tidsmessige konsekvensar for lærarane alltid må
vurderast, mindre dokumentasjon og det at andre yrkesgrupper gjerne kan
koma inn for å avlasta lærarane: Desse anbefalingane er like aktuelle
i dag.
Det både står i innstillinga og
er sagt frå talarstolen her at forslagsstillarane sjølve ikkje kjem
med forslag til korleis ein kan redusera rapportering. Da vil eg
minna om Dokument 8-forslag nr. 8:15 S frå 2014–2015, eit representantforslag
frå Senterpartiet om å endra systemet for nasjonale prøver og redusera
testing i skulen. Der føreslo vi at nasjonale prøver skulle gjerast
om til utvalsprøver, og bad regjeringa sørgja for at samla krav
til rapportering og dokumentasjon i skulen vert reduserte. Vi fremja
forslag om å be regjeringa fremja forslag om at det ikkje kan stillast
lokale krav til kartlegging og dokumentasjon ut over det som forskriftene
til opplæringslova krev. Alle dessa forslaga vart nedrøysta, berre
SV støtta Senterpartiet den gongen. No ser eg at vi har eit større fleirtal
i Stortinget som støttar opp om det.
Heilt til slutt: Eg synest nokon
må snakka om ytringskultur i skulen. Det har vore ein stor debatt
i år om ytringskultur – og manglande ytringskultur – i skulen. Ein
klarer i alle høve ikkje å få til ei tillitsreform i skulen viss
ein ikkje får ein skule der ein har kultur for openheit, og der
det ikkje berre er lov, men der ein vert oppmoda til, å ytra seg
om eventuelle kritikkverdige forhold og alt ein vil endra på.
Jorodd Asphjell (A) [16:27:04]: Alle har vi erfaringer gjennom
skolen, som elever selv, som foreldre til barn som har gått eller
går på skole, kanskje også barnebarn, og kanskje har vi både gode
og mindre gode erfaringer. Med den bakgrunnen fremmer Arbeiderpartiet, SV
og Senterpartiet forslag om en tillitsreform – det er ulike tilbakemeldinger
fra både elever, lærere og skoleeiere om hvordan skolen fungerer.
Dette forslaget er ment for å gjøre skolen enda bedre – bedre ikke
bare for skoleeierne, men også, som det er sagt her, for elevene, slik
at de lærer bedre. Da handler det om å ha en tillitsbasert ledelse,
hvor man har et godt samarbeid med skoleeieren, med organisasjoner
og ikke minst med ansatte på skolen. Når man opplever tillit og
respekt, vil man som regel yte mer og være mer motivert for jobben.
Hvis mekanismene i tillitsbasert ledelse fungerer, får vi mer innovasjon,
mindre byråkrati og bedre opplæring for elevene – altså det motsatte
av det Gudmundsen sier her, at vi tar vekk fokuseringen på undervisningen.
Dette forslaget fokuserer på undervisningen, det stikk motsatte,
og det er viktig for oss å presisere.
Når regjeringspartiene nå stemmer
ned hovedgrepene, synes jeg det er litt kjedelig. Jeg tror alle
sammen er opptatt av å ha en bedre skole, og alle forslagene her kunne
nesten alle sammen sluttet seg til hvis vi hadde ulike roller i
posisjon og opposisjon. I dialogene vi har hatt med Utdanningsforbundet
og andre organisasjoner, er alle sammen enig i at vi må ta nye grep
for å gjøre skolen bedre, for å gi lærerne bedre tid til å ta seg
av elevene, og ikke minst for å støtte opp om elever som krever mer
oppfølging i tiden framover. Når vi snakker om partssamarbeid og
partssammensatte utvalg, har vi god erfaring. Den norske velferdsmodellen
handler bl.a. om hvordan vi nedsetter utvalg i samfunnslivet og
i organisasjonslivet for å kunne samarbeide enda bedre. Det har vi
gjort over tid på grunn av at vi har respekt mellom disse organisasjonene.
Respekt over tid skaper også tillit, og jeg tror at når Utdanningsforbundet
peker på dette, skal vi lytte til hva organisasjonene sier om det.
Derfor mener jeg vi skal gjøre det på en god måte.
Lærernes kompetanse og erfaring
er grunnmuren vi må bygge videre på. Lærerne gjør en kjempejobb,
og lærerne må framsnakkes enda mer. Vi er altfor dårlige til å framsnakke
viktige institusjoner, viktige organisasjoner og ikke minst ansatte
som hver dag gjør en kjempegod jobb. Da jeg var på Fagskolen i Rogaland
nå i forrige uke, snakket vi om hvordan vi skal skape tillit mellom
lokalt næringsliv, skoleeiere og lærere for å kunne rekruttere bedre
til yrkesfaglige studieretninger og til fagskoler, arbeidsfolk som
vi har bruk for i tiden framover. Det handler om tillitsbasert ledelse
i alle ledd i hele samfunnet vårt.
Mona Fagerås (SV) [16:30:22]: Tillit kan ikke vedtas, gjentas
det ofte fra posisjonen i dag. Representanten Tybring-Gjedde er
tydeligvis, som hun selv sier, forvirret igjen. Men hva sier elevene,
hva sier lærerne, og hva sier skolelederne? Jo, de er tydelige –
de vil ikke ha mer testing, kontroll og måling. Og for å sitere
Utdanningsforbundets leder igjen: Arbeiderpartiet, Senterpartiet
og SV har «jobbet fram mange gode prinsipper og forslag for en mer
tillitsbasert utdanningspolitikk». Altså: tiltak for tillit. Det
er det det dreier seg om. Så i stedet for å få den vanlige ryggmargsrefleksen
med én gang opposisjonen foreslår noe, hadde jeg et kjempestort
håp om at man i alle fall ville lytte til innspillene som vi fikk
i høringsrunden.
Det var også en annen grunn til
at jeg hadde et håp, og det var et flertall som vi hadde i forfjor
høst:
«Flertallet mener at det i samarbeid
med sektoren bør utarbeides en tillitsreform i skolen. Vi kan ikke
bygge styringen på kontroll og mistillit, men må utvikle et kvalitetsvurderingssystem
som fremmer elevenes læring, som bygger på tillit og øker det profesjonelle
handlingsrommet. Flertallet mener utdanningsmyndighetene nasjonalt
må legge til rette for åpne, tillitsfulle prosesser mellom relevante
aktører i skolesektoren, f.eks. lærere, skoleledere, skoleeiere
og lærerutdanningene, for å utarbeide konkrete og forpliktende tiltak,
som støtter opp under profesjonsutvikling – og fellesskap.»
Jeg kan ikke se at dette er fulgt
opp fra regjeringens side, og i mellomtiden har Kristelig Folkeparti
skiftet side. Nå er de mer opptatt av å sikre skoleeierens makt
og posisjon – og hva skjer da? Jo, lærerprofesjonens handlingsrom
blir ytterligere satt under press av kommunepolitikere og skoleadministrasjon,
noe som vil påføre skolene programmer og metoder som ikke nødvendigvis
er faglig vurdert.
Så det er grunn til å være skuffet
i dag på vegne av lærerne, elevene og skolelederne. Og jeg har nesten
lyst til å komme med en litt tørr kommentar: Skal man få til noe
i denne komiteen, må man nesten satse på at helsekomiteen gjør jobben
sin, for vi gjør den ikke.
Mathilde Tybring-Gjedde (H) [16:33:18]: La meg bare først
si at jeg mener at en debatt om system og organisering av skolen
er utrolig viktig. Vi diskuterer nå hvordan vi skal få best mulig
samspill mellom alle aktørene i Skole-Norge for å oppfylle skolens
brede samfunnsoppdrag. Så hører jeg representanten Henriksen si
at denne tillitsreformen som er foreslått, er et signal og en intensjon
som de veldig gjerne skulle ønske at Høyre, Fremskrittspartiet,
Venstre og Kristelig Folkeparti kunne fylt med innhold. Det er en
god innrømmelse, det er bare det at vi allerede er i gang med et
stort tillitsløft i skolesektoren gjennom fagfornyelsen, gjennom
den vurderingen og evalueringen vi nå har av opplæringsloven, og
ikke minst gjennom alle de årene vi har hatt et stort lærerløft,
der vi har styrket lærerprofesjonen og profesjonsfellesskapene.
Så hører jeg representant Arnstad
si at nå er det avklart hvordan forslaget egentlig var – om å endre
opplæringsloven. Men så kommer representanten Fagerås opp og sier
at de allikevel ønsker å forby at skoleeieren kan komme med faglige
opplegg til skolene og lærerne. Det går egentlig ikke helt i hop.
I Dokument 8-forslaget skriver
forslagsstillerne at de ønsker å avklare i opplæringsloven «hvilken
kompetanse og beslutningsmyndighet som skal ligge hos profesjonen
på skolenivå». Målet er å redusere den politiske innblandingen.
I forslaget skriver man at man vil styrke lærernes beslutningsmyndighet.
Jeg vil anta at man skal styrke det utover dagens situasjon, nemlig
at kommunene har styringsrett.
I høringsrunden var det ikke bare
Høyre som ikke forsto forslaget. I tillegg kom KS med sin høringsuttalelse,
hvor de vil advare stortingspolitikere mot å foreslå endringer –
ikke fordi man ikke har tiltro til lærerne, men fordi stortingspolitikerne
tramper rett inn i det lokaldemokratiske handlingsrommet, et handlingsrom som
de trenger for å utøve sitt ansvar som arbeidsgivere og som overordnet
ansvarlig. Det var fra KS, det var ikke fra regjeringspartiene.
I innstillingen har forslagsstillerne
nå endret forslaget – til å si at man bare ønsker å klargjøre. Men
det er fortsatt veldig usikkert hva de ønsker å klargjøre. Er det fortsatt
slik at kommunene som skoleeiere skal ha mulighet til å komme med
nye lokale kartleggingsprøver? Skal de ha mulighet til å gjøre det
vedtaket som Arbeiderpartiet gjerne vil gjøre her, nemlig å innføre 60 minutter
fysisk aktivitet? Hvilken beslutningsmyndighet mener de at kommunene
fortsatt skal ha? Jeg mener at det aller viktigste vi kan gjøre
for at kommunene skal bli bedre skoleeiere, og for å unngå detaljstyring, ikke
er å bruke loven som et verktøy, men faktisk å styrke skoleeiernes
kompetanse gjennom f.eks. samarbeid med KS, slik at vi får bedre
skoleeiere, som skaper gode relasjoner med sine skoler og med lærerne.
Så jeg vil igjen utfordre forslagsstillerne til å avklare: Hva mener de
skoleeierne fortsatt skal ha myndighet til å bestemme? Hva er det
som skal bestemmes på skolenivå?
Marit Knutsdatter Strand (Sp) [16:36:30]: Tillit kan vedtas.
Som flere representanter tar til orde for, er nettopp det å stille
tydelige krav til og tydelige mål for skolen en form for tillit.
Profesjonen og lærerne ønsker å stå til ansvar for sine elever og
deres læring. Dessverre ødelegger mengden mål som skal bli nådd,
for dette, for målene skal bli testet, rettet og gitt tilbakemelding
om. Vurdering for læring hadde en verdi helt til både elever, lærere,
rektorer og skoleeiere og kommuner, ikke minst, begynte å svømme
og nærmest drukne i vurderingsmengden. Når vurderingen videre blir
satt i sammenheng med kvalitet i skolen og med politikk, glemmer
man hvor enormt mange ting som påvirker en elevs prestasjoner.
Vi snakker om barn og ungdom i
vekst og utvikling, som kanskje lærer like mye om seg selv og sin
kropp som fag. Læring er en modningsprosess som ikke er lineær. Det
må være faglig handlingsrom for den svingningen som er i elevers
hverdag.
Samfunnsmandatet til skolen er
bredere enn at den skal være en institusjon for testing, rangering
og konkurranse. Skolen skal fremme flere verdier enn det å skille mellom
vinnere og tapere. Vi vil styrke og definitivt klargjøre lærernes
beslutningsmyndighet ved å fjerne all tvil om hva som ligger i deres
ansvar. Når det nå i nyere tid har pågått debatter i det offentlige
om hva som ligger i bl.a. opplæringsloven § 9 A-5, er det et tydelig
signal om at det er rom for tvil som gjør at vi må tørre å ta diskusjonen,
også her i Stortinget og også som lovgivende myndighet, om hva som
ligger i opplæringsloven. Det er viktig å komme tilbake til de vurderingene
som blir gjort i forbindelse med lovgjennomgangen, og vi håper på
at det kan bli helt hundre prosent klinkende klart der hva som ligger
i lærernes beslutningsmyndighet, nettopp for å bygge tillit, nettopp
for å gi det faglige handlingsrommet som lærerne i dag etterspør,
som lærerne i dag mener ikke er til stede for at vi skal kunne ivareta
elevenes behov i klasserommet.
Martin Henriksen (A) [16:39:16]: Vi registrerer alle at Høyre
igjen bruker tida på å angripe Arbeiderpartiet framfor å snakke
om egen politikk og heller vil tåkelegge at de i dag stemmer mot
en tillitsreform.
Hvis man løfter blikket litt, ser
man at utdanning ikke handler om enkle sammenhenger, og at tilliten som
skal bygges mellom skolen og samfunnet, må skapes på andre måter
enn ved tiltak som alene har som siktemål hvilken score elevene
skal få på utvalgte og standardiserte prøver.
I en undersøkelse i fjor fra Respons
Analyse svarte 75 pst. av lærerne, altså tre av fire lærere, at
de bruker mer tid på rapportering og tidstyver i 2017 enn de gjorde
tre år før. Det var fullstendig på Høyre og Fremskrittspartiets
vakt.
Det testsystemet vi har i skolen
i dag, kvalitetsvurderingssystemet – ja, det har positive sider,
men det er i alles interesse at vi faktisk tar en kritisk gjennomgang
av det. Vi må passe oss for et system med testing og kontroll som
for det første ikke måler alt som er viktig, for det andre er et
system som eser ut og bidrar til å styre og overstyre lærernes hverdag,
og for det tredje er et system som uttrykker mistillit til de fagutdannede
lærerne vi har gitt tillit til å gjøre jobben hver dag i norske
klasserom. Det systemet vi har i dag, er ikke godt nok, og det må
skje endringer.
Jeg er veldig glad for at vi foreslo
at det burde settes ned et utvalg der lærerprofesjonen, skoleledere
og resten av sektoren skulle trekkes med for å gjennomgå og se på
endringer av kvalitetsvurderingssystemet. Kunnskapsministerens utspill
i Aftenposten på lørdag viser også forskjellen her i inngangen til
skolepolitikken mellom opposisjonen og regjeringa. Kunnskapsministeren
kunne da egentlig legge fram minimale endringer i testing og kartlegging
i skolen, samtidig som han slår fast, som regjeringspartiene også
gjør i innstillingen, at dagens system fungerer, bl.a. eksamen.
Det viser forskjellen. Der vi ville gi sektoren muligheten til å gjennomgå
og foreslå endringer i kvalitetsvurderingssystemet, sementerer kunnskapsministeren
nå et utilstrekkelig system uten ordentlig forankring hos lærere og
skoleledere.
Jeg er veldig glad for at vi reiste
denne debatten om tillitsreform, for da flyttes debatten. Jeg har
aldri hørt så mange Høyre-folk snakke så mye om tillit til læreren
før. Jeg er veldig glad for at Ludvigsen-utvalget kom. Det var en
korreks bl.a. til Høyres skolepolitikk, og den korreksen skjønte
de. I 2013 gikk Høyre til valg på å doble antallet læreplanmål.
Høyre gikk til valg på at alle lærere skulle skrive rapporter om
alle elever i norsk, matte, engelsk og naturfag. I barnehagemeldinga
tok de til orde for utbyttebeskrivelse og språknorm – mer kartlegging og
dokumentasjon.
Når man leser Jeløya-plattformen,
finner man ikke ett eneste ord om at rapportering, dokumentasjon
og byråkrati i skolen skal reduseres. Denne debatten og denne –
forhåpentligvis – holdningsendringen hadde ikke kommet uten det
forslaget.
Turid Kristensen (H) [16:42:33]: Jeg er veldig glad for at
det er så mye som går bra i norsk skole. Det er flere som har nevnt
mye av det som er gjort, som gjøres, og som går bra i dag, så jeg
skal ikke gjenta det, men bare slå fast at det faktisk er hyggelig.
Jeg er også enig i det jeg forstår
er hensikten bak dette forslaget, og jeg støtter også lærernes ønske
om et større profesjonelt handlingsrom. Jeg tror kanskje ikke det
er noen i denne salen som ikke er opptatt av at lærerne og skolelederne
skal ha et godt profesjonelt handlingsrom, og som ikke synes det
er viktig at både vi som politikere, elever, foreldre og samfunnet
for øvrig har tillit til lærerne våre. Vi har tydeligvis bare et
litt ulikt syn på hvordan vi best kan sikre det, og noen har kanskje
en manglende erkjennelse av det som allerede er vedtatt, igangsatt
og under arbeid, og som faktisk vil bidra til nettopp å styrke lærernes
og skolenes profesjonelle handlingsrom.
Jeg har lyst til å gjenta noe statsråd
Sanner sa litt tidligere:
«Jeg tror ikke vi oppnår tillit
gjennom en reform der nasjonale myndigheter legger begrensninger
på lokale myndigheters handlingsrom.»
Hvis jeg forsto det representanten
Arnstad sa her litt tidligere, kunne hun ikke forstå hvordan noen
kan tolke venstresidens merknader i denne saken som et forsøk på
å flytte styring fra skoleeieren og ned til den enkelte skole. I
innstillingen står det altså:
«Disse medlemmer viser til at dette
berører selve kjernen i spørsmålet om tillit til lærernes yrkesutøvelse,
der lærerne opplever at føringer fra skoleeier går lengre enn den
rent administrative styringen av skolene, og kommer i konflikt med
de pedagogiske vurderingene.»
Rent administrativ styring av skolene,
altså. Det er kanskje der vi har et litt ulikt syn på skoleeierens
rolle. Jeg mener at skoleeieren skal være noe mer enn et rent administrativt
styringsorgan. Lokalpolitikere skal selvfølgelig være opptatt av
både ressursbruk, ressursbehov, læringsmiljø, trivsel og resultatoppnåelse
i skolene. Jeg vet at kommuner med aktive og engasjerte skoleeiere, lokalpolitikere,
er noe av det som trekkes fram som en årsak der det er gode skoler.
Det er selvfølgelig viktig at vi,
både som stortingspolitikere og som kommunepolitikere, er oss våre
roller bevisst og ikke samlet sett pålegger for mange prøver og tester.
Men at man kan kalle det vi allerede har i dag, et testhysteri –
noe jeg vet SVs representant Mona Fagerås nylig gjorde i et intervju
– det forstår jeg ikke. Det er snakk om til sammen tolv prøver i
løpet av ni skoleår. Men så vet vi at opplevelsen er at det kan
være for mye, og derfor er jeg veldig glad for at vi setter i gang
en gjennomgang med kommunene om nettopp dette.
Det ble sagt om kvalitetsvurderingssystemet
at vi ikke vil se på det. Jeg kan berolige representanten Henriksen
med at vi her i dag vedtar et forslag som vil gjøre nettopp det.
Vi mener ikke at alt er perfekt.
Avslutningsvis: Helsekomiteen gjør
jobben. De tvinger igjennom den detaljstyringen som SV ikke vil
ha i dag.
Marit Arnstad (Sp) [16:46:00]: Jeg må si det er hyggelig
hvis en gjennom innstillingen kan bidra til å presisere og klargjøre
det som har vært av misforståelser. Men når jeg hører representantene
Tybring-Gjedde og Kristensen, lurer jeg på om de egentlig ønsker
at misforståelser skal presiseres og oppklares. Tybring-Gjedde velger
å sitere, men hun velger å stoppe midt i setningen når hun siterer.
Hun siterte fra representantforslaget at «dette vil kunne redusere
den politiske innblandingen», men det står videre: «i avgjørelser
som må aksepteres som faglige». Det velger representanten Tybring-Gjedde
å ikke ta med, og det er nettopp det vårt forslag handler om, nemlig
å klargjøre det faglige og pedagogiske handlingsrommet. Det må det
være lov til å påpeke.
I representantforslaget, som Kristensen
tok opp, står det ikke at lærerne skal ta over kommunenes oppgaver
når det gjelder faglige vurderinger. Det står:
«Lærernes faglige vurderinger om
kvalitet og egnethet for å styrke elevenes læring, skal vektes tungt
før skolen kan pålegges å gjennomføre prøver, tester og kartlegginger.»
Det er faktisk noe helt annet.
Jeg må si at jeg synes de får være presise når de er på talerstolen
og prøver å legge ut om Senterpartiet, Arbeiderpartiet og SVs forslag.
Vi har hatt eksempler som er graverende.
Jeg synes eksempelet fra 2014 fra Sandefjord, der skoler nærmest truet
lærere med avskjedigelse om de ikke gjennomførte et målstyringsregime
i kommunen, som de facto nesten innebar en snikinnføring av karakterer,
er ganske godt. Det er et eksempel på hvordan en ikke skal gjøre
det.
Jeg synes redaktøren Magne Lerø
i Ukeavisen Ledelse skriver noe ganske godt, som vi alle kan legge
oss på minne:
«Politikere bør innse at lærere
er bedre pedagoger enn dem selv. Lærerne har de beste forutsetningene
for å vite hva som virker best i skolen. Det er ikke snakk om at
lærerne skal låse skoledøra og be politikerne holde seg unna. Dette
handler om at politikere og lærere må snakke sammen om hva som virker
og hva som kan gjøres for å utvikle en best mulig skole. Å tre et
system som lærerne har null tro på ned over hodet på dem, er fåfengt.
Den leksen bør politikerne i Sandefjord ha lært.»
Etter denne debatten vil jeg si:
Denne leksa er viktig for oss alle sammen.
Kent Gudmundsen (H) [16:48:50]: Jeg synes representanten
Arnstad egentlig avsluttet ganske godt, nemlig ved å peke på hvor
viktig det er å ha bevisste, aktive og gode skoleeiere, som i dialog
med sine skoler, skoleledere og lærere – det profesjonsfellesskapet
som de utgjør – kan være med på å skape aktive, gode skoleeiere som
utvikler oss, og som gir elevene et bedre sted å være. Det er også
hele poenget til Høyre. Når vi satser på lærerne, når vi satser
på skolelederne – med både etter- og videreutdanning, masterutdanning,
kompetansekrav, rektorskole og styrking av mellomlederne – er det nettopp
for å bidra til å bygge opp under dette profesjonsfellesskapet.
Men det som ligger til behandling her i dag, og som er nedskrevet
i merknads form, er at man skal endre opplæringsloven. Når man endrer
en lov, er det for å gjøre noe med det juridiske ansvaret som foreligger,
og som er definert, begrenset og rammet inn i det.
Det er selvfølgelig ganske lett
å bli en smule usikker på hva som er intensjonen i dette. Som representanten Arnstad
var inne på – de faglige og profesjonelle hensynene må veie tungt.
Vel, jeg har ennå til gode å se at ikke veldig, veldig mange av
våre skoleeiere vektlegger nettopp det profesjonelle tungt når man
skal være skoleeier. Spørsmålet er her om vi skal gi dem vetorett,
eller om vi skal ha et samspill som sikrer en balanse. Poenget i
mitt hovedinnlegg var: Vi er nødt til å ha dette samspillet skal vi
greie å utnytte skoleeierrollen på en så god måte at både ressursinnsats
og de vedtak som et kommunestyre gjennom sine ansvarsområder må
gjøre – helt nødvendig – er i samspill med lærerprofesjonen.
Det er litt vanskelig å få grep
om hva som egentlig er den rød-grønne kursen innenfor dette feltet.
Hvis vi ser litt tilbake i tid, vet vi alle at det ble gjort en
del grep på begynnelsen av 2000-tallet, fordi man nesten fikk sjokk av
hvordan det egentlig sto til i norsk skole. Man hadde lite kunnskap,
og man var veldig bevisst på å øke denne kunnskapen. Derfor var
det bl.a. et rimelig bredt flertall for eksempelvis innføring av
nasjonale prøver, som vi selvfølgelig skal utvikle og gjøre best
mulig. Men når jeg hører representanten Toppe her minne oss om representantforslaget
– som får støtte fra SV – om at man skal fjerne nasjonale prøver,
og når jeg hører representanten Martin Henriksen si at vi må ha
en gjennomgang av det nasjonale kvalitetsvurderingssystemet, uten
å nevne en eneste ting som bør ut, skapes det en del usikkerhet
om hva som er kursen for den rød-grønne skolepolitikken.
Jeg minner om: Mye går godt i norsk
skole nå. Det kan selvfølgelig bli bedre, men det er ingen tvil:
Vi er på rett vei.
Torstein Tvedt Solberg (A) [16:52:03]: Det har vært interessant
å høre på denne debatten – ikke minst de mange unnskyldningene fra
flertallet hvorfor en ikke kan være med på å støtte en tillitsreform.
Når komitélederen, fra Fremskrittspartiet, sier at dette er å slå
inn åpne dører, synes jeg det er en alvorlig bagatellisering av
denne viktige saken. Og når Kristelig Folkeparti driver med sine
unnskyldninger om hvorfor en ikke er med, synes jeg en kanskje hadde
tjent på å være litt mer ærlig. Her stemmer en imot alle de sentrale
delene av vår tillitsreform. En har fra Kristelig Folkepartis side vært
prisverdig ærlig i tidligere skoledebatter. Det tror jeg en hadde
tjent på å være også i denne debatten.
Så må jeg si at jeg var spent på
å se hvor Høyre kom til å lande her, for nesten ingen har vel snakket
så mye om vårt forslag om tillitsreform som Høyres representanter.
Men ikke overraskende lander de på å være imot. Som statsråden innrømmer:
En er imot vårt forslag mest av alt fordi det kommer fra oss. Høyre-representantene har
brukt denne debatten til å gjenta sine utdelte talepunkter. De peker
f.eks. på fagfornyelsen. Fagfornyelsen er viktig, men den handler
om å endre læreplanene – det er ikke en tillitsreform. At Høyre
mener at fagfornyelsen og tillitsreformen er det samme, viser hvor
snevert Høyre tenker rundt tillit. Og det avslører kanskje mest
av alt at en tillitsreform er for Høyre begrenset til Høyres definisjon
av hva som er tillit.
Hvis de forslagene til vedtak som
nå får flertall, hadde vært «godt nok», som Høyre påstår, hadde
kanskje også lærerne vært fornøyd. Det tror jeg – jeg håper i hvert fall
– at Høyres representanter har sett at de ikke er. Igjen: Det viktige
i skolepolitikken er det Høyre mener er riktig. Det finnes én sannhet,
det er Høyres sannhet. Igjen lytter ikke Høyre til det lærerne og
elevene ønsker. Nei, en kan ikke vedta tillit, men en må sette seg
mål. Dette kunne vært en start. Det er vår jobb som politikere å
komme med tydelige, gode forslag, slik som i våre forslag.
Det er verdt å minne om hva høyrepartiene
i dag stemmer imot. En stemmer mot vårt forslag om en tillitsreform
i skolen. En stemmer mot å ha et partssammensatt utvalg som skal
gjennomgå kvalitetsvurderingssystemet som en del av fagfornyelsen.
En stemmer mot at det totale omfanget av kartlegging, måling, rapportering
og dokumentasjonskrav skal reduseres. Det er synd at en bytter ut
disse tydelige, klare forslagene med egne vage og uforpliktende
forslag. De forslagene til vedtak som fremmes av regjeringspartiene,
er så vage at de selv i denne salen skaper en del forvirring. Jeg
merker meg at Kristelig Folkeparti mener at forslag til vedtak III betyr
at en skal få endringer før fagfornyelsen, mens merknaden ganske
tydelig peker på at dette først kommer når nye læreplaner skal innføres.
Her er det ikke vi som er uklare.
Vårt alternativ er klart: Vi ønsker mer tid til læring og mer tillit
til lærerne. Det er synd det i dag blir nedstemt.
Mathilde Tybring-Gjedde (H) [16:55:04]: Det er interessant
å høre representanten Tvedt Solberg si at for Høyre er tillit det
Høyre til enhver tid definerer som tillit, samtidig som han karikerer
vår politikk og våre forslag fordi vi ikke er enig med ham og Arbeiderpartiet. Det
er litt merkelig å lytte til.
Det ene spørsmålet jeg hadde i
mitt innledende innlegg, var: Kan Arbeiderpartiet si hvilke rapporteringskrav
de vil ha bort? Hvilke endringer vil de gjøre i det nasjonale kvalitetsvurderingssystemet?
Hva er det de egentlig mener når de sier at de vil endre opplæringsloven?
Hva slags beslutningsmyndighet mener de at lærerne eller skolene
skal ha som skoleeierne ikke skal ha? Da jeg konkret utfordret ham
på om han kunne svare på dette, ble jeg møtt med at jeg kun er interessert
i å snakke om andres politikk. Det er da forslagsstillerne som må
forklare ikke bare meg, men også de ulike aktørene i Skole-Norge
som har kommet med høringsinnspill, hva de ønsker, for det har vært
en del usikkerhet, særlig fra KS og fra Skolelederforbundet, om
hva man egentlig ønsker å gjennomføre.
Så er jeg glad for at representanten
Arnstad var mer konkret og tydelig. Hun viste til mitt sitat om
at man ikke ønsker å redusere den kommunale styringsretten, men
samtidig ønsker hun å gjøre endringer slik at skoleeier ikke kan
innføre faglige opplegg eller kartlegginger som ikke er faglig forsvarlige.
Da har jeg egentlig bare en konkret utfordring til Arnstad, for
å konkretisere hva forslagsstillerne mener. Mener representanten
Arnstad at kommunestyrer ikke lenger skal få lov til f.eks. å vedta at
elevene skal ha 60 minutter fysisk aktivitet hver eneste dag hvis
lærerne, eller hver enkelt skole, mener det ikke er faglig forsvarlig?
Hvis hun sier ja til det, er det helt realt, men det vil altså tilsi
at man gjør en juridisk endring og flytter beslutningsmyndighet.
Jeg skulle gjerne ha fått en avklaring på det.
Men jeg vil bare ta oppfordringen
fra representanten Martin Henriksen og si at ja, det aller viktigste
for Høyre har vært å snakke om hva vi ønsker å gjøre for å styrke
lærerprofesjonen, for å styrke de faglige fellesskapene og for å
styrke skoleeierrollen. Vi er utrolig opptatt av at lærerne skal
ha et profesjonelt handlingsrom. Det å bagatellisere hva fagfornyelsen
betyr, mener jeg er en ganske stor misforståelse. Fagfornyelsen
omhandler det aller viktigste i skolen: hva elevene våre skal lære
og hvilke verktøy lærerne skal ha for å variere sin undervisning. Det
er helt naturlig å se på kvalitetsvurderingssystemet, og det er
helt naturlig å se på vurdering generelt når man har læreplanene
på plass, for det handler om hvilke ferdigheter de elevene som nå
begynner på skolen, skal ha resten av livet.
Jeg vil bare understreke at det
tillitsløftet vi er i gang med, er noe som vi satte i gang med fagfornyelsen.
Vi satte i gang med tidstyvutvalget, og vi satte i gang med lærerløftet.
Alle tiltakene vi har gjort for å styrke lærerrollen, har vært viktige
tiltak i skolesektoren, og det er tillit – ikke bare Høyres tillit.
Presidenten: Representanten
Martin Henriksen har hatt ordet to gonger tidlegare og får ordet
til ein kort merknad, avgrensa til 1 minutt.
Martin Henriksen (A) [16:58:10]: Jeg er mindre opptatt av
hva regjeringspartiene skriver i merknadene som er fint og flott,
eller av hva de sier fra talerstolen om tillit til lærerne og deres
handlingsrom. Jeg er mer opptatt av hva man faktisk gjør.
Kursen fra de rød-grønne partiene
her er klar: Test- og rapporteringsregimet tar for mye tid fra lærerne. Hvordan
skal man da avgjøre hvilke tester eller kartlegginger som bør endres
eller fjernes? Vel, da sier vi at dette må profesjonen, skolelederne
og sektoren involveres tungt i. Vi mener at det skal avgjøres sammen
med partene, i det utvalget Høyre ikke vil nedsette. Vi vil ikke sentralstyre
det, men Høyre vil ikke starte det arbeidet. Da blir det litt vanskelig
å involvere lærerne og få resultater.
Det er veldig synd at regjeringa
avviser å ta de store, nødvendige grepene som bl.a. Ludvigsen-utvalget
ønsket, som er ønsket av lærerne, og som må til for at fagfornyelsen
skal virke skikkelig. Å komme med en gjennomgang av kvalitetsvurderingssystemet
etter at fagfornyelsen og læreplanene er lagt fram, er meningsløst.
Jorodd Asphjell (A) [16:59:31]: Man etterlyser Arbeiderpartiets
svar knyttet til innholdet i skolen, osv. En av årsakene til at
vi ønsker å nedsette et partssammensatt utvalg, er at vi vil se
på kvalitetsbiten: ikke ha konklusjonen på forhånd, men invitere
partene i samfunnslivet og arbeidslivet – både skoleeiere, lærere
og andre – til å delta i debatten, for å se på hva som er bra, og
hva det er som ikke fungerer like godt i norsk skole. Det tror jeg
er et ansvar vi som politikere har, et ansvar for at lærere skal
få mer tid til å kunne utøve sitt yrke på en god måte, og et ansvar
for å gi et best mulig undervisningstilbud til alle våre barn og
ungdommer i norske skoler.
Det er ikke noen tvil om at elevene
trenger lærere som har tid og kunnskap til å følge dem opp skikkelig hver
eneste dag på skolen, som ser dem, og ser behovene hver enkelt elev
har. Da må vi sørge for at det blir mindre detaljstyring, og gi
mer ansvar til fagfolkene som skal gjøre dette arbeidet hver eneste
dag. Det er dette denne tillitsreformen handler om. Da er dagens
system for å måle kvalitet i skolen for snevert – det har vi fått
klare tilbakemeldinger om fra både elever, lærere og organisasjoner
– og det støtter ikke opp under skolens brede samfunnsmandat. Derfor
må vi være kritiske til hvordan skolen fungerer, og også til hvordan
dette er lagt opp. Det handler ikke om å komme med kritikk av noen,
det handler om å være kritisk og se på hvordan systemene fungerer,
og hvordan vi kan iverksette nye tiltak som gir en annen retning,
en bedre retning. Det handler ikke om at norsk skole er dårlig,
men om at vi skal gjøre skolen enda bedre for dem som går på skolen
hver eneste dag.
Vi tror på bedre resultater gjennom
økt tillit, ikke mer kontroll. Derfor vil vi redusere unødvendig
rapportering og testing og ulike pålagte programmer og metoder.
Det er lærerne som må ha ansvaret for å vurdere hvilke metoder og
verktøy som er best egnet i dette pedagogiske arbeidet. Det er de
som er fagfolkene, og som kjenner disse utfordringene. Ekspertutvalget
som ble nedsatt, og som utredet lærerrollen i 2016, kom med en klar
konklusjon: Lærerne var overlesset med forventninger. Det er en
veldig dårlig oppstart for lærere som akkurat har tatt en utdannelse,
at forventningene på en måte er så store at de overskygger arbeidet
de skal gjøre hver eneste dag. Derfor tror jeg også det er viktig
at vi endrer på denne rollen. Når man opplever tillit, vil man som
regel yte mer, som jeg sa også i mitt første innlegg. Hvis mekanismene
i tillitsbasert ledelse fungerer, får vi mer innovasjon, mindre
byråkrati og bedre opplæring for elevene. Det er det norsk skole
trenger, og det norske elever trenger for å kunne prestere bedre
i tiden framover – for en god skole.
Turid Kristensen (H) [17:02:50]: Representanten Arnstad sa
at det var viktig at vi var tydelige og etterrettelige når vi refererte
til hverandre, og det er jeg helt enig i. Derfor vil jeg bare peke
på at jeg ikke kuttet ut noe i den setningen som jeg refererte,
og den står ikke i sammenheng med det som representanten Arnstad selv
leste opp etterpå. Vi er rett og slett bare uenige når det gjelder
lokale politikeres skoleeierrolle og det at de faktisk har en rolle
som er mer enn rent administrativ. Det er grunnleggende og viktig
for meg og for Høyre at det er de lokale skoleeierne som har styringen
med sine skoler.
Så undrer jeg litt på om representantene
fra Arbeiderpartiet i det hele tatt har lest forslagene fra Høyre, Fremskrittspartiet,
Venstre og Kristelig Folkeparti. Det snakkes om at vi ikke vil lytte
til lærerne, at vi ikke vil ta med partene i arbeidet som skal gjøres,
at vi ikke vil gjennomgå kvalitetsvurderingssystemet, og at vi ikke
er villige til å se på dokumentasjonskravet. Jeg har faktisk lyst
til å lese opp et par av forslagene, for jeg forstår ikke at man
ikke har klart å få med seg at vi også ønsker å gjøre noe mer. Vi
er ikke såre tilfreds med alt. Vi har gjort mye, men vi er ikke
tilfreds, vi skal stadig gjøre mer.
Når det gjelder lærerens profesjonelle
handlingsrom:
«Stortinget ber regjeringen sørge
for at arbeidet med fagfornyelsen og revidering av opplæringsloven
ivaretar lærerprofesjonens profesjonelle handlingsrom, i tråd med
Overordnet del – verdier og prinsipper for grunnopplæringen.»
Det er en ganske klar føring med
henblikk på betydningen av lærerens profesjonelle handlingsrom.
Når det gjelder prøver, dokumentasjon
og rapportering:
«Stortinget ber regjeringen fortsette
å redusere omfanget av rapportering og dokumentasjon på nasjonalt
nivå samt ta initiativ til at kommunene gjennomgår sine lokale planer
for rapportering og dokumentasjon når nye læreplaner innføres.»
– Altså en kobling til fagfornyelsen.
Og videre:
«En slik gjennomgang bør gjennomføres
i samarbeid med partene, lærerutdanningsinstitusjonene, elever,
lærerstudenter, skoleeiere og skoleledere, med sikte på å redusere
dokumentasjonskravene og styrke det lokale handlingsrommet til skoleeier.»
Er ikke dette å ta med partene,
lærerne og skolene i arbeidet med å få et godt system for dokumentasjon,
for prøving og for rapportering, så vet ikke jeg.
Det siste jeg har lyst til å ta
med, er: Det sies at vi ikke er villige til å se på Nasjonalt kvalitetsvurderingssystem. Joda,
vi er det – i forbindelse med fagfornyelsen. Det går ikke an å se
disse to tingene løsrevet fra hverandre:
«Stortinget ber regjeringen nedsette
et utvalg der partene i skolesektoren er representert, for å gjennomgå
Nasjonalt kvalitetsvurderingssystem i lys av fagfornyelsen og fremme
forslag til endringer på egnet måte.»
Der «skolesektoren er representert»
– det er greit at man ønsket en annen innretning på det, men man
behøver i hvert fall ikke å late som om flertallspartiene ikke er
villige til å gjøre noe.
Presidenten: Representanten
Torstein Tvedt Solberg har hatt ordet to gonger tidlegare og får
ordet til ein kort merknad, avgrensa til 1 minutt.
Torstein Tvedt Solberg (A) [17:06:04]: Representanten Mathilde
Tybring-Gjedde har en egen evne til å forlenge disse debattene.
Hadde hun kommet i tide og hørt mitt hovedinnlegg, tror jeg hun
hadde fått flere svar. Jeg tror at det nesten uavhengig av hvor
mange svar vi gir i denne debatten, fortsatt hadde vært en usikkerhet
hos Høyres representanter, for de er – som tidligere sagt – opptatt
av å konstruere uenigheter.
Jeg er enig i at en må måles på
forslagene. Vi kritiserer at flertallet i dag sier nei til våre
tydelige alternativer og heller kommer med sine vage og uforpliktende
forslag. Det er bare å vise til uttalelsene fra Utdanningsforbundet
fra da innstillingen kom. De mente det samme: Dette var vagt, uforpliktende
og ikke minst skuffende. Det er bare å konstatere at de eneste som
er fornøyd med denne innstillingen og disse vage forslagene, er
representantene fra Høyre – absolutt ingen andre utenfor denne salen.
Det er bare å konstatere at representantene
fra Høyre mener det er riktig og viktig å styrke skoleeiernes handlingsrom.
I denne debatten har det blitt klart at de i hvert fall ikke vil
støtte lærernes handlingsrom. (Presidenten klubber.) Det er synd
å konstatere at det ikke blir vedtatt noen tillitsreform i dag.
Presidenten: Tida
er ute.
Representanten Marit Knutsdatter
Strand har hatt ordet to gonger tidlegare og får ordet til ein kort merknad,
avgrensa til 1 minutt.
Marit Knutsdatter Strand (Sp) [17:07:26]: Det er ingen tvil
om at samtlige representanter i denne salen har gode intensjoner,
og at vi alle sammen prater om å redusere dokumentasjonskrav og
tidstyver i skolen. Lærernes tid skal gå til undervisning og oppfølging
av elevene. Dette virker det som om vi er enige om. Så er spørsmålet
mer hvordan vi oppnår det.
Da har opposisjonen tatt sterkt
til orde for at vi trenger en gjennomgående tillitsreform, med flere
konkrete forslag, i en slik grad at vi ønsker å starte et arbeid
og se dette i sammenheng med fagfornyelsen. Det er også et nøkkelpunkt
når representanten Mathilde Tybring-Gjedde ramser opp regjeringens
tiltak. Dette må bli sett i sammenheng med fagfornyelsen og i sammenheng med
hverandre.
Mindretallsforslag nr. 4 og forslag
til romertallsvedtak III står i sterk kontrast til hverandre, i
den forstand at vi tolker svært ulikt hva som legges i de forslagene.
Vi mener selvsagt at vårt forslag er best.
Statsråd Jan Tore Sanner [17:08:44]: Jeg har etter beste
evne forsøkt å få tak i hva Arbeiderpartiet egentlig vil, og jeg
må erkjenne at etter å ha lyttet til debatten er ikke det veldig
enkelt. Asphjell vil ha et utvalg for å involvere partene, og resten
av Arbeiderpartiets utdanningsfraksjon har nå langt på vei adoptert
SVs retorikk i skolepolitikken. I forrige periode opplevde vi at
Arbeiderpartiet forsøkte å kopiere Høyre i skolepolitikken. Det
syntes jeg var positivt. Nå ser vi at Arbeiderpartiet i økende grad
forsøker å kopiere SV i skolepolitikken. Det driver ikke skolen
fremover. Det ser vi imidlertid at den politikken vi gjennomfører,
gjør.
Vi gleder oss nå over at flere
fullfører videregående skole. Og det pekes på at Kunnskapsløftet,
som ble gjennomført under den forrige borgerlige regjeringen, er
en viktig forklaring på det. Vi ser at vi klarer å løfte en del
av de svakeste elevene, guttene, norskfødte med innvandrerforeldre
– flere gjennomfører videregående skole.
Vi skal nå gjennomføre fagfornyelsen,
som er en fornyelse av skolen, og som vil bidra til mer tid til
dybdelæring og gi mer rom for læreren til å være lærer. Vi har gjennom
Utdanningsdirektoratet hatt tre innspillsrunder med 6 700 innspill.
Da skal man ikke komme og si at vi ikke involverer lærerne og partene.
Jeg gjennomfører selv flere møter med partene, elever og lærere
og andre, nettopp for å ha en god dialog om fagfornyelsen. Det er viktig,
for det vi holder på med nå, er en fornyelse av skolen, hvor de
nye læreplanene må forankres godt hos lærerne, skolelederne og skoleeierne.
«Tillit» er et begrep som appellerer
sterkt til meg. Samtidig vil jeg understreke at tillit må følges
av ansvar. Derfor vil vi øke rommet for lærerne og skolene til å
fylle skolen med innhold, men vi kommer også til å stille krav til
resultater.
Presidenten: Representanten
Kent Gudmundsen har hatt ordet to gonger tidlegare og får ordet
til ein kort merknad, avgrensa til 1 minutt.
Kent Gudmundsen (H) [17:11:20]: Det som fikk meg til å ta
ordet, var innlegget fra representanten Tvedt Solberg. Han kunne
spart seg å bruke en slik benevnelse av min medrepresentant, Mathilde
Tybring-Gjedde. Vi var flere som var til stede i denne salen, og som
har hørt innleggene herfra. Undertegnede har selv vært oppe og problematisert
langs de samme linjene. Det som kanskje er et større dilemma i denne
saken, er hva som sies fra talerstolen, og hvilken retorikk som brukes
av Tvedt Solberg, kontra det som kan leses sitatrett i merknadstekstene
og innstillingen. Det er her ting ikke henger sammen, og det er
derfor flere føler seg litt usikre på retningen for det rød-grønne
skoleprosjektet.
Presidenten: Representanten
Hans Fredrik Grøvan har hatt ordet to gonger tidlegare og får ordet
til ein kort merknad, avgrensa til 1 minutt.
Hans Fredrik Grøvan (KrF) [17:12:14]: Jeg må si jeg er noe
forundret over behovet for å konstruere motsetninger i denne saken.
Hvis man ser på forslagene, slik de ble lest opp her i sted, inneholder
de veldig mange av de samme elementene. Jeg synes representanten Knutsdatter
Strand oppsummerte det godt: Vi ønsker alle sammen å redusere dokumentasjonskravene.
Vi ønsker å sette i gang en gjennomgang av kvalitetsvurderingssystemet.
Ja, Kristelig Folkeparti og regjeringspartiene foreslår til og med
at vi skal gjøre det sammen med partene. Det har ikke opposisjonen
foreslått. Vi ivaretar lærerens handlingsrom.
Når man reduserer dokumentasjonskravene,
er ikke det bare en styrking av det lokale nivået, det er også en styrking
av nettopp lærerens handlingsrom.
Jeg synes vi i hvert fall skal
prøve å si hva vi er enige om, og ikke konstruere motsetninger som
om det skulle være uenighet på alle punkter. Vi går i én retning,
og det synes jeg vi alle sammen skal understreke.
Nina Sandberg (A) [17:13:27]: Når jeg har sittet og hørt
på representanten Gudmundsen og partifellene hans fra Høyre her
i dag, har jeg fått et lite déjà vu tilbake til den gangen da Carl
I. Hagen og Fremskrittspartiet gikk rundt og pratet om at «framtiden
vedtas ikke – den skapes». Arbeiderpartiet er veldig klar over og
helt på det rene med at tillit ikke vedtas, men det er like selvsagt
at struktur og kultur kan brukes til å styrke lærernes profesjonelle
handlingsrom.
Arbeiderpartiet har, sammen med
Senterpartiet og SV, foreslått et sett med helt konkrete strukturelle
tiltak, som er ment å dempe det samlede trykket på læreren, slik
at læreren får mer tid til å være lærer, til beste for elevene.
Dette er tiltak som også kan bidra til å endre kultur, måten vi
ser på lærere på, og styrke lærerens handlingsfrihet.
Veldig mye er bra i norsk skole,
men veksten i pålegg, krav og forventninger til lærerne er for stor.
Det vil vi i Arbeiderpartiet gjøre noe med. Det skulle være en retning
det er ganske enkelt å gjenkjenne. Høyre er veldig forvirret over
det. Det synes jeg er beklagelig, og jeg er veldig lei for at de
vil stemme imot forslagene om disse konkrete tiltakene.
Presidenten: Representanten
Jorodd Asphjell har hatt ordet to gonger tidlegare og får ordet
til ein kort merknad, avgrensa til 1 minutt.
Jorodd Asphjell (A) [17:14:54]: Arbeiderpartiet sier det
samme i dag som vi gjorde i forrige periode om testing i skolen.
Høyre stemte imot det da, og de stemmer imot det også i dag. Det
er godt å høre at statsråden har møter med både lærere og elever,
men det hadde vært mye mer betryggende hvis han hadde lyttet til
det som blir sagt fra organisasjonene om akkurat disse spørsmålene,
for det skaper tillit.
Forslaget fra regjeringen innebærer
at en gjennomgang av kvalitetsvurderingssystemet, NKVS, først skjer
i neste stortingsperiode, etter fagfornyelsen. Det er derfor vi
i Arbeiderpartiet – som jeg sa i mitt innlegg – har ønsket oss et
partssammensatt utvalg, som kan se på dette enda raskere, for å
gjøre skolen enda bedre.
Om man vil endre læreplanene og
innføre nye kommunale mål uten samtidig å endre vurderingssystemet og
se kritisk på summen av prøver og tester i skolen, når vi ikke målene
om mer dybdelæring, tillit og mer tid til en variert opplæring.
Det er den store utfordringen i norsk skole i dag, og det er derfor
Arbeiderpartiet foreslår en tillitsreform – for å skape en enda
bedre skole, som ser både lærerne og elevene.
Presidenten: Fleire
har ikkje bedt om ordet til sak nr. 14.
Presidenten har tillit til at debatten
i sak nr. 14 er omme, i alle fall i denne omgang.
Innstilling
fra utdannings- og forskningskomiteen om Representantforslag fra
stortingsrepresentantene Hans Fredrik Grøvan, Olaug V. Bollestad,
Knut Arild Hareide og Steinar Reiten om å gi bibelskoleelever to
tilleggspoeng (Innst.
387 S (2017–2018), jf. Dokument 8:196 S (2017–2018))
Presidenten: Etter
ønske frå utdannings- og forskningskomiteen vil presidenten føreslå
at taletida vert avgrensa til 3 minutt til kvar partigruppe og 3 minutt
til medlemer av regjeringa.
Vidare vil presidenten føreslå
at det – innanfor den fordelte taletida – vert gjeve høve til inntil
seks replikkar med svar etter innlegg frå medlemer av regjeringa,
og at dei som måtte teikna seg på talarlista utover den fordelte
taletida, får ei taletid på inntil 3 minutt.
– Det er vedteke.
Roy Steffensen (FrP) [17:17:07] (komiteens leder og ordfører
for saken): Jeg skal prøve å ikke bruke hele taletiden min. Det
er en enstemmig komité som er enig om både innstilling og forslag,
og med unntak av en kort merknad fra Kristelig Folkeparti, som de
sikkert vil redegjøre for selv, er vi stort sett enige i denne saken.
Det er et representantforslag fra
Kristelig Folkeparti om å gi bibelskoleelever to tilleggspoeng.
Det har nok sitt utspring i en debatt i valgkampen på Ålgård, der
jeg var som tilhører, på Ung Landsmøte med flere tusen ungdommer,
som attpåtil hadde gått på bibelskole. Spørsmålet fra programlederen
var om debattantene ville innføre to tilleggspoeng. Det var ingen
som var negative i den forsamlingen, men det var flere som sa at
de ønsket å se det i en helhet. Det var bakgrunnen for at jeg som
saksordfører fremmet et forslag om at vi ber regjeringen foreta
en gjennomgang av dagens regelverk for rangering av søkere til høyere
utdanning, inkludert utdanning som i dag ikke gir poeng, og komme
tilbake til Stortinget på egnet måte.
Jeg antar at det ikke blir noen
stor debatt nå, men at vi får den store debatten når denne gjennomgangen
er foretatt.
Jeg tar med dette opp komiteens
forslag.
Presidenten: For
ordens skyld, til representanten Steffensen: Forslag treng ikkje
å takast opp når det er komiteen som innstiller.
Hans Fredrik Grøvan (KrF) [17:18:43]: Bibelskoler er et tilbud
til ungdom og unge voksne som ønsker et annerledes år. I forbindelse
med behandlingen av folkehøyskolemeldingen, Meld. St. 51 for 1995–1996,
ble det vedtatt at elever som gjennomførte et år på folkehøyskolen,
skulle få to tilleggspoeng, poeng som skal telle med ved opptak
til høyere utdanning. Bakgrunnen for dette vedtaket var ifølge Stortinget:
«Folkehøgskolen skal formidle folkeleg
utdanning, vekkje interesse for arbeid og engasjement og stimulere
til ansvarskjensle og sjølvstendiggjering. Slik kan folkehøgskolen
bli ei god førebuing med tanke på vidare studium. Folkehøgskolen
skal først og fremst drive livsopplysning og vere ein skole som gir
impulsar til eit aktivt virke for arbeid og fritid, og som er open
for dei utfordringane ei ny tid krev ved å binde saman fortid, notid
og framtid.»
Stortinget var den gangen opptatt
av at folkehøyskolene satte verdispørsmål på dagsordenen, la opp
til en undervisning som stimulerte mennesker til å tenke igjennom
eget ståsted og ga retning til refleksjon og engasjement i samfunnet.
På dette tidspunktet var bibelskolene
underlagt privatskoleloven, og det var derfor ikke naturlig å vurdere tilleggspoeng
til elever på disse skolene. Nå ligger bibelskolene under voksenopplæringsloven
og har en organisering og et formål som ligger tett opp til folkehøyskolene.
Det er derfor svært gode grunner til at et fullført år på bibelskole
i dag bør gi samme uttelling som et gjennomført år på folkehøyskole.
Kristelig Folkeparti aksepterer
og støtter at det nå skal gjøres en gjennomgang av regelverket for
rangering til høyere utdanning. Jeg vil samtidig understreke at
i en sånn gjennomgang er det viktig at det gjøres en grundig vurdering
av bibelskolene på grunnlag av hvordan de i dag er organisert, og
hvilket formål de skal fylle. Etter Kristelig Folkepartis oppfatning
er bibelskolene et viktig alternativ som et annerledes år – på samme
måte som folkehøyskolene – for mange ungdommer. Et slikt år bidrar
til personlig utvikling, til dannelse og kunnskapssøking, som gir
et fortrinn også som forberedelse til høyere utdanning i neste omgang.
Etter min oppfatning er det derfor
helt naturlig at elever som gjennomfører et bibelskoleår, får tilleggspoeng
på samme måte som elever ved folkehøyskoler får det, et synspunkt
som både Fremskrittspartiet og SV faktisk støttet i valgkampen før
fjorårets valg, som representanten Steffensen minte oss om i sted.
Kristelig Folkeparti ser fram til
gjennomgangen som Stortinget ber regjeringen nå foreta.
Nina Sandberg (A) [17:21:28]: Helt kort: Kristelig Folkepartis
forslag om å innføre to studiepoeng for elever som har fullført
bibelskole, berører etter det jeg kan se, ca. 20 skoler. Det er
med andre ord i utgangspunktet en liten sak, som ikke gjelder så
mange, men som selvsagt er viktig for dem det gjelder.
Arbeiderpartiet stiller seg bak
komiteens syn, nemlig at det i dag finnes mange ulike ordninger
med tilleggspoeng for opptak til høyere utdanning, og vi vurderer
det som hensiktsmessig at regjeringen går igjennom disse ordningene
i forbindelse med den varslede gjennomgangen av regelverket for
rangering av søkere. Når den gjennomgangen er klar, kan dette med
tilleggspoeng bli en større sak. Det får da Stortinget eventuelt
ta stilling til og debattere når det konkrete forslaget fra departementet
foreligger.
Vi i Arbeiderpartiet mener det
er bedre at regjeringen tar en helhetlig gjennomgang av reglene,
enn at Stortinget vedtar tilleggspoeng til enkeltutdanninger. Det
vil være mer oversiktlig for studentene, og det vil være mer forutsigbart.
En helhetlig gjennomgang må ikke
nødvendigvis føre til sanering. For Arbeiderpartiet er det viktig
at Norge rigger seg med et utdanningssystem som er fleksibelt, som
ser hele mennesket, som ikke skaper eller bygger opp under skjevheter,
og som kvalifiserer flest mulig på en god måte.
Vi ser fram til å få saken til
behandling i Stortinget snarest mulig.
Statsråd Iselin Nybø [17:22:53]: Regler for tilleggspoeng
for opptak til høyere utdanning er fastsatt i forskrift om opptak
til høgre utdanning. Både opptakskrav og regler for rangering av
søkere har over tid vært gjenstand for endringer, og det har de
senere årene vært gjort flere endringer i regelverket. Det gjelder
først og fremst innføring av nye krav for opptak, men også når det
gjelder regler for rangering av kvalifiserte søkere, er det kommet
flere endringer. Slike endringer kan hver for seg være enkle og
forståelige, men de kan innebære at regelverket som sådant har blitt
stadig mer komplisert.
Det er vanskelig for rådgivere
og elever i videregående opplæring å vite hva som er lurt å gjøre
for å sikre seg plass på det studiet de ønsker seg, når elevene
skal videre til høyere utdanning. Det er derfor et mål for regjeringen
å forenkle regelverket, samtidig som det fortsatt skal være rettferdig
for søkerne. Samfunnet er tjent med at flest mulig unge kan starte
høyere utdanning uten å måtte gå veien om karakterforbedring og
annen aktivitet som etter det gjeldende regelverket kan gi tilleggspoeng.
Jeg vil minne Stortinget om at
50 pst. av studieplassene er avsatt til søkere under 22 år, og i
den kvoten konkurrerer søkerne utelukkende med resultatene fra videregående
opplæring uten karakterforbedring, dvs. gjennomsnittet av alle karakterene
på førstegangsvitnemålet og eventuelle tilleggspoeng for programfag
i realfag og fremmedspråk. På noen studier med veldig skjev kjønnsfordeling
kan det underrepresenterte kjønnet få to ekstrapoeng. To tilleggspoeng
til elever som har fullført et år på bibelskole, som det nå er lagt
fram forslag om, kan eventuelt bare gis til søkere som konkurrerer om
en studieplass i den såkalte ordinære kvoten, som utgjør de resterende
50 pst.
Etter min mening må bibelskolene
ses i sammenheng med andre skoler som er godkjent på samme lovgrunnlag.
Hvis bibelskoleelever skal gis to tilleggspoeng, mener jeg det samme
må gjelde for elever ved andre såkalte kapittel 4-skoler. Det er
i dag godkjent og i drift 29 skoler etter voksenopplæringsloven
kapittel 4. De fleste av dem er bibelskoler, ca. 19. Blant de resterende
er én muslimsk skole, én yrkesdykkerskole og flere skoler innenfor
kunst, media og musikk. Skoler som er godkjent etter voksenopplæringsloven
kapittel 4, eller såkalte diverse skoler, har stor faglig frihet.
De skal ha læreplaner på nivå over grunnskolen, men opplæring ved bibelskoler
og andre kapittel 4-skoler gir ikke noen formell kompetanse.
Jeg mener det er behov for å forenkle
regelverket, ikke å komplisere det ytterligere. Jeg er derfor glad
for at en enstemmig komité er enig om at det er behov for å ta en
ny gjennomgang av gjeldende regelverk for rangering av søkere til
høyere utdanning.
Presidenten: Det
vert replikkordskifte.
Hans Fredrik Grøvan (KrF) [17:26:03]: Jeg vil først si at
jeg er helt enig med statsråden i at dette bør omfatte flere av
de skolene som ligger under kapittel 4. Så jeg deler den vurderingen.
Når Stortinget i dag gjør dette
vedtaket om en gjennomgang av regelverket for rangering til høyere
utdanning, regner vi selvfølgelig også med at bibelskolene blir omfattet
av det, sammen med de eventuelle andre kapittel 4-skolene som kan
være utgangspunkt for den type vurdering.
Mitt spørsmål til statsråden går
på når og hvordan statsråden ser for seg at dette arbeidet skal
foregå. Og hvor raskt kan vi vente et resultat av dette arbeidet?
Statsråd Iselin Nybø [17:26:48]: Jeg er glad for at det er
en enstemmig komité som står bak dette, for da får vi anledning
til å vurdere regelverket under ett og vurdere alle typer skoler.
Selvfølgelig må bibelskolene og de andre kapittel 4-skolene inngå
i en sånn vurdering.
Ettersom Stortinget ennå ikke har
fattet vedtak om at vi skal foreta den gjennomgangen, vil jeg ikke
forskottere nå hvor raskt vi kan få dette på plass. Men som flere har
vært inne på tidligere, er én ting at vi nå får tatt denne gjennomgangen,
og så får vi legge opp til at det kan tas en debatt etter at vi
har sett på alle skolene under ett.
Presidenten: Replikkordskiftet
er avslutta.
Fleire har ikkje bedt om ordet
til sak nr. 15.
Innstilling
fra energi- og miljøkomiteen om Utbygging og drift av Johan Castberg-feltet
med status for olje- og gassvirksomheten (Innst. 368 S (2017–2018), jf.
Prop. 80 S (2017–2018))
Presidenten: Etter
ønske frå energi- og miljøkomiteen vil presidenten føreslå at taletida
vert avgrensa til 5 minutt til kvar partigruppe og 5 minutt til
medlemer av regjeringa.
Vidare vil presidenten føreslå
at det ikkje vert gjeve høve til replikkar, og at dei som måtte
teikna seg på talarlista utover den fordelte taletida, får ei taletid
på inntil 3 minutt.
– Det er vedteke.
Hege Haukeland Liadal (A) [17:28:34] (ordfører for saken):
Først vil jeg få lov til å takke komiteen for et godt samarbeid
i saken vi i dag skal behandle: arbeidet med utbygging og drift
av Johan Castberg-feltet samt en status for olje- og gassvirksomheten.
Stortinget vil med sin flertallsinnstilling
i dag være med og si tydelig hvilke samfunnsforventninger en har til
framtidens olje- og gassvirksomhet – at vi bruker den viktige erfaringen
klokt og den opparbeidede kompetanse hver enkelt ansatt i petroleumsnæringen
har, til å løfte oss inn i morgendagen. Det er sånn vi har bygget opp
vår olje- og gassnæring. Vi har organisert oss med sterke arbeidsgiver-
og arbeidstakerorganisasjoner sammen med staten – en beundringsverdig
modell for andre land. Vi har skapt store verdier her hjemme, og det
er også et mål for framtiden.
For Arbeiderpartiet har det vært
avgjørende viktig at vi også har tenkt langsiktig, og at det i bunnen
for alt vi gjør, ligger tydelige krav om HMS, helse, miljø og sikkerhet.
Norsk sokkels suksess har selvsagt
handlet om naturgitte forutsetninger, men også om visjoner og langsiktig
tenkning. Den har handlet om en innovativ og kunnskapsdrevet industri,
hvor samspillet i den norske modellen har vært helt avgjørende.
Det er også slik vi skal klare det grønne skiftet. Sammen med petroleumsnæringen
skal vi nå Paris-målene.
Olje- og gassnæringen er i dag
en helt annen næring enn den var i 1972, da jeg ble født. Det er
allikevel noe som fremdeles ligger fast, og det er forutsigbarhet
for bransjen, et viktig prinsipp som flertallet på Stortinget står
bak.
Det som vil prege debatten i framtiden,
vil være f.eks. petroleumsnæringen som virkemiddel til å nå Paris-målene
og at vi bremser den globale oppvarmingen gjennom de mulighetene
som ligger i karbonfangst, transport og lagring. Gode løsninger
og et marked for karbonfangst, transport og lagring er det viktigste
Norge kan bidra med for å nå klimamålene, men det er også viktig
for å sikre et lengre liv for og en langsiktig oppslutning om olje-
og gassvirksomheten.
Debatten kommer også til å bli
preget av de mulighetene som ligger foran oss ved digitalisering.
Så vil Arbeiderpartiet, som tidligere sagt, være opptatt av de store
linjene, ikke minst de ti oljebud som Stortinget vedtok i 1971,
der et av de viktigste budene var at ressursene på norsk sokkel
som hovedprinsipp skulle ilandføres i Norge.
Jeg er glad for at vi i dag legger
inn en flertallsinnstilling om å se på muligheter for havvind på
norsk sokkel. Utviklingen innen havvind har skutt fart de siste
årene, og det er grunn til å tro at teknologien vil forbedres, og at
kostnadene vil gå ned.
Avslutningsvis vil jeg si noe om
ilandføringsterminaler. Før naturgassalderen slo inn over landet,
var Kårstø i Rogaland en liten, idyllisk grend ved Boknafjorden
med stoppested for dampskip og rutebåt mellom Skjoldastraumen og
Stavanger. Det var en butikk, det var smie og postkontor, noen hus,
noen småbruk og gårdsbruk med landskap i et romslig og småkupert
terreng. Dette landskapet ble tilbudt av kommunen til industri tidlig
på 1960-tallet, men terminalen kom først på 1980-tallet. Et mektig
kompetansemiljø og en viktig arbeidsplass vokste fram. Det er det
den dag i dag.
På samme måte legger vi nå til
rette for at Veidnes i Nordkapp en gang skal få sin ilandføringsterminal.
Her er Stortinget i dag tydelig: Terminalen skal kunne realiseres
senest ved åpningen av neste felt i Barentshavet.
Med dette anbefaler jeg flertallsvedtakene
som er referert i innstillingen.
Morten Wold hadde her overtatt
presidentplassen.
Stefan Heggelund (H) [17:33:13]: Mellom 2004 og 2016 vokste
verdens befolkning med ca. én milliard mennesker. På fire uker øker
befolkningen i verden med ca. ett Norge, og i løpet av ett år med
ca. ett Tyskland. Dette er mennesker som trenger energi.
Faktum er at tilgang på energi
har vært viktig for at flere mennesker skal kunne løftes ut av fattigdom.
Det må vi ha i bakhodet når vi vet at Norge er en energinasjon.
Vi har et ansvar med våre fantastiske naturressurser.
Tidligere denne våren har vi sett
at det såkalte miljøpartiet SV mener at Norge ikke skal delta i
et europeisk samarbeid om fornybar energi. På samme måte er både
MDG og SV imot utbygging og drift av Johan Castberg, som vi skal
diskutere i dag.
Jeg er stolt av Norge som energinasjon.
Vi har fantastiske, fornybare ressurser, og vi har fossile ressurser som
vi har vist at vi kan utvinne på en ansvarlig måte. Våre strenge
reguleringer på norsk sokkel bidrar til full transparens om utslipp.
Og vi har en sokkel som krever CO2-avgift.
Incentivene er der alltid for å
kutte utslipp, og utslipp kuttes. Reguleringene våre er faktisk
så strenge at det økonomisk sett for selskapene ikke er den mest
attraktive sokkelen. Det er noe annet som tiltrekker, og det er
forutsigbarheten. De vet hvilke strenge krav som blir stilt, de
vet at de må betale veldig mye i skatt, men de vet også hva de har
å forholde seg til. Disse faktorene har sammen bidratt til at vi
på vår sokkel har fått en kunnskapsnæring, en næring som besitter
en vanvittig kompetanse som vi kan bruke i dag, men som også blir
viktig i veien mot fornybarsamfunnet.
Så ser vi at det går rekordmye
gass fra Norge til Europa. Den gassen gjør det lettere for Europa
å fase ut kull i kraftforsyningen. Slik er gass en viktig bro mot
fornybar, noe vi bl.a. har sett i Storbritannia.
I dag vedtar et bredt flertall
plan for utbygging og drift av Johan Castberg. På Johan Castberg-feltet
vil vi kunne utvinne ca. 558 mill. fat olje. Vi ser en produksjonsperiode
på rundt 30 år. Investeringsforventningene er på rundt 47,2 mrd. kr,
men utbyggingen vil ha høy lønnsomhet, og den vil stå seg også mot
lave oljepriser. Nåverdien før skatt er beregnet til 74,2 mrd. kr,
og dersom man finner en lønnsom løsning, kan også gassen produseres
og eksporteres.
Så har det også vært en debatt
om lokale ringvirkninger. Jeg tror at ringvirkningene lokalt er
én av flere viktige faktorer for næringens legitimitet. Dette prosjektet
bidrar til det – uten tvil.
Samtidig må jeg få lov til å nevne
at det i 2013 ble feiret at det skulle bygges en ny ilandføringsterminal
for olje fra Barentshavet, med egen terminal planlagt til Veidnes.
Selv om sentrale premisser for den beslutningen ikke har slått til,
skapte dette store forventninger lokalt i Honningsvåg. Vi registrerer
i dag at selskapene slår fast at den utredede ilandføringsløsningen
ikke er samfunnsmessig eller industrielt lønnsom med denne utbyggingen
alene. Men jeg er glad for det vi vedtar i dag, nemlig at ved etablering
av flere produserende felt i Barentshavet må disse ses i sammenheng
med Johan Castberg og bygging av en ilandføringsterminal på Veidnes.
Jeg er også glad for at flertallet
påpeker at det i denne saken er viktig med et best mulig beslutningsgrunnlag,
at arbeidet i BSOI derfor videreføres, og at alle beslutninger skal
bygges på hensynet til god ressursforvaltning.
Dette er en viktig beslutning,
det er en lønnsom beslutning og en beslutning som skal gi lokale
ringvirkninger.
Terje Halleland (FrP) [17:37:26]: Dette er en stor dag. Dette
er en stor dag for Norge, en stor dag for Nord-Norge og en stor
dag spesielt for Finnmark. Med dagens godkjennelse av utbyggingsplanen
for Castberg-feltet vedtar vi investeringer på 47 mrd. kr og 47 000
årsverk de neste seks årene.
Det er mye som har forandret seg
siden 2013, da vi så en oljepris på langt over 100 dollar fatet.
For mange har det vært en tøff tid. Det har vært en kamp for økt produktivitet,
effektivisering og reduserte kostnader. I dag ser vi resultatet
som er med på å sikre norsk konkurransekraft i landets viktigste
næring.
Petroleumssektoren er vår desidert
største og viktigste næring, med enorme ringvirkninger, verdiskaping og
inntekter til staten. Som rogalending vet jeg alt om dette, men
det kan være verdt å ta med seg at det er ikke noen næring som har
større betydning for distriktene i Norge enn akkurat petroleumsnæringen.
I 2016 var nærmere 200 000 personer sysselsatt i næringen – eller
i tilknytning til den – og de bidro med 168 mrd. kr til statskassen.
I 2017 kom det ti planer for utbygging
og drift, med en samlet investering på 120 mrd. kr. Ett av disse
feltene var Castberg, som blir behandlet i dag, et prosjekt som man
planla å bruke 100 mrd. kr på å bygge ut, og som var avhengig av
en minimumspris på rundt 80 dollar fatet. I dag framstår Castberg
som det prosjektet som tydeligst viser en ny hverdag. I dag ligger
det til grunn en plan for utbygging og drift på 47 mrd. kr og en
«break even» på 31 dollar fatet. Det er bare å gratulere de involverte
med et godt stykke arbeid, et arbeid som har ført til at prosjektet
er realiserbart.
Nå er det mye som har endret seg
i planen, og det er en realitet at en har måttet gjøre tøffe valg
for å klare dette – en ilandføring er blant disse konsekvensene.
Det ser vi at det blir reagert på, men vi gjør oss selv en bjørnetjeneste
om vi nå pålegger næringen ekstra kostnader.
Fremskrittspartiet – og regjeringen
– kommer til å arbeide for ringvirkninger i Nord-Norge og Finnmark
i forbindelse med all aktivitet fra petroleumsnæringen. Det er det
ikke vanskelig å mene – det er helt nødvendig for å lykkes. Vi ser
nå i saken at med dagens løsning ligger det store positive ringvirkninger
for hele regionen. Dette er bare starten. En eventuell omlastingsløsning
i Finnmark for olje fra Castberg-feltet eller andre felt i Barentshavet
må bygge på hensynet til god ressursforvaltning. Jeg merket meg
at også Stortinget understreker dette. En industriutvikling som
inkluderer omlasting, er avhengig av lønnsomhet og volumer.
Ole André Myhrvold (Sp) [17:41:05]: Johan Castberg-feltet
er det hittil største oljefeltet som er funnet i Barentshavet, og
med en forventet produksjonsperiode på inntil 30 år blir prosjektet
viktig for sysselsetting og verdiskaping i lang, lang tid framover.
Som det er blitt sagt før i debatten,
ble det i 2013 feiret at det skulle bygges en ny ilandføringsterminal
for olje fra Barentshavet, med egen terminal planlagt til Veidnes
i Finnmark. Det skjedde som en følge av at Equinor, tidligere Statoil,
offentliggjorde et konseptvalg for nåværende Castberg med en slik
terminal. Med det skapte man store forventninger lokalt, men også
nasjonalt. Viktige sentrale premisser for beslutningen har ikke
slått til, men behovet for og ønsket om disse arbeidsplassene er
like stort. Nå slås det fast at den utredede ilandføringsløsningen
ikke er samfunnsmessig eller industrielt lønnsom med denne utbyggingen
alene. Derfor er det viktig for Senterpartiet i energi- og miljøkomiteen
å understreke at ved etablering av flere produserende felt i Barentshavet
må disse ses i sammenheng med Johan Castberg og bygging av en ilandføringsterminal
på Veidnes.
Lokale arbeidsplasser og verdiskaping
er viktig for Senterpartiet. Å få til en ilandføringsterminal på
Veidnes i Finnmark med mulighet til å betjene flere felt er derfor
avgjørende viktig.
Senterpartiet er opptatt av at
petroleumsvirksomheten til havs også skal gi arbeidsplasser og næringsutvikling
på land. I 1971 vedtok Stortinget «de ti oljebud». Et av de aller
viktigste budene var at ressursene på norsk sokkel som hovedprinsipp
skulle ilandføres i Norge. Aktiviteten i Barentshavet må organiseres
og drives slik at ringvirkningene bidrar til sysselsetting og næringsutvikling
i Nord-Norge. Ilandføring av olje fra felt i Barentshavet til oljeterminalen
på Veidnes i Nordkapp vil være et viktig bidrag i så måte.
Positive ringvirkninger i hele
landet og lokalt i regionen er en forutsetning for fortsatt norsk
oljeutvinning. Det er det som gir legitimitet. Derfor må også produksjonen
komme fellesskapet til gode gjennom arbeidsplasser og styrking av
lokalsamfunn. Folk som bor i Finnmark, skal dra nytte av oljeproduksjonen,
og Senterpartiet er derfor opptatt av at selskapene legger aktivt
til rette for at lokalt og regionalt næringsliv kan delta, særlig
i den langsiktige produksjonsfasen for feltet. Derfor mener også
Senterpartiet det er viktig at rettighetshaverne senest to år etter
at feltet er satt i produksjon, skal gjennomføre en analyse av regionale
og lokale ringvirkninger av utbyggingen.
Lars
Haltbrekken (SV) [17:44:14]: Denne våren har vi satt stadig
nye varmerekorder. I april i år var den firehundrede måneden på
rad over normaltemperaturen. Sist vi hadde en måned med temperaturer
under gjennomsnittet, var i desember 1984. Ronald Reagan var da en
måned unna å starte sin andre presidentperiode, og «Wake Me Up Before
You Go-Go» med Wham! toppet Billboard-lista. I Norge hadde vi en
statsminister, Kåre Willoch, som noen år senere advarte mot et for
høyt oljeutvinningstempo. Ingen av dagens 30-åringer har opplevd
en måned der temperaturen på kloden har ligget under normalen. De
har bare opplevd temperaturer over snittet.
Klimatrusselen tilhører ikke lenger
bare framtiden. Endringene skjer her og nå. Men den gode nyheten
er at vi kan begrense skadene om vi vil. Den gode nyheten er at
vi kan overlate en levelig klode til våre barn om vi vil. Den gode
nyheten er også at vi gjør ganske mye allerede. Når 350 millioner
tok kollektivtrafikk i Oslo og Akershus heller enn å kjøre bil i
fjor, har det en enorm effekt på både CO2-utslipp og lokal forurensning.
For å få til en felles klimadugnad
trenger vi derfor politikere som støtter opp om ønskene til folk
flest om å bidra. Når 2017 ble det første året der flere brukte
kollektiv enn bil i Oslo, er det fordi byrådet satser massivt på
kollektivutbygging og gjør det litt mer tungvint å kjøre bil. Mens
vi alle reiser mer kollektivt, kjører flere elbiler, sykler mer
og bidrar til å redusere utslippene, velger regjeringen aktivt å
føre en politikk som øker utslippene igjen. Utslippene fra gasskraftverket
på oljefeltet Johan Castberg er like høye som de utslippskuttene
alle norske elbilister har bidratt med. Dette setter denne saken
i perspektiv. Det er også dobbelt så mye som de beregnede kuttene
av innsatsen som gjøres i de store byene for å øke kollektivtrafikken.
Regjeringen inviterer oss på klimadugnad. Mange bidrar, men sammen
med stortingsflertallet får regjeringen nullet ut effekten av vår
felles innsats med ett enkelt vedtak i Stortinget.
I tillegg er det høyst kritikkverdig
at Equinor, før Stortingets behandling av saken, har fått lov til
å inngå kontrakter til en verdi av over 2 mrd. kr. Dette er å la
oljenæringen snike seg forbi demokratisk kontroll og bare gå i gang.
Når Equinor har valgt en utbyggingsløsning som gjør det umulig å
kutte utslippene gjennom elektrifisering, og når de går i gang med
utbyggingen før Stortinget har fattet vedtak, gjør de det vanskelig
for Stortinget å gjøre vedtak som kutter utslippene. Derfor sier
vi nei til at oljenæringen sniker i køen, og nei til nye tildelinger
som øker utslippene dramatisk i en tid hvor vi må kutte. Vi må begynne
å omstille Norge ut av oljealderen nå. Det påligger stortingsflertallet
og regjeringen et stort ansvar i denne saken. Vi låser oss til store
utslipp for flere tiår framover, tiår hvor de norske utslippene
skal gå dramatisk ned. Det er en villet politikk, det som skjer.
Når klimagassutslippene øker, er det fordi stortingsflertallet aktivt
ønsker at de skal gjøre det. Verden har funnet mer olje, kull og
gass enn det vi kan svi av dersom vi fortsatt skal ha et levelig
klima, og dersom framtidens generasjoner skal kunne oppleve måneder
hvor gjennomsnittstemperaturen er under det som er snittet.
Jeg tar med det opp de forslagene
som SV er alene om, og dem vi står sammen med andre om.
Presidenten: Da
har representanten Lars Haltbrekken tatt opp de forslagene han refererte
til.
Ketil Kjenseth (V) [17:49:34] (komiteens leder): Venstres
primærpolitikk for olje- og gassutvinning er i prinsippet enkel:
Vi vil holde oss unna sårbare områder, det skal være lønnsomt, og
vi vil redusere klimagassutslipp fra eksisterende petroleumsaktivitet.
Johan Castberg-feltet ligger i
Barentshavet, et område hvor Venstre i utgangspunktet er skeptisk
til oljeaktivitet av hensyn til miljø, klima og økonomisk risiko
i prosjektene. Jeløya-plattformen, som ligger til grunn for dagens
regjering, innebærer at det ikke skal åpnes for oljeaktivitet i
Lofoten, Vesterålen, Senja, Mørefeltene, Skagerrak, Jan Mayen og
iskanten. Iskanten skal defineres i forbindelse med revidering av
forvaltningsplanen for Barentshavet og havområdene utenfor Lofoten,
etter Faglig forums anbefalinger. Debatten om iskanten skal vi komme
tilbake til, og det samme gjelder områder av Barentshavet – spesielt
Bjørnøya har vært nevnt. Men det som er et faktum, er at Johan Castberg
er et av feltene som godkjennes i Stortinget før forvaltningsplanen
er ferdig.
Barentsregionen kan bli et nytt
område for olje- og gassaktivitet på norsk kontinentalsokkel. Snøhvit-
og Goliat-feltene er i produksjon, Johan Castberg behandler vi i
dag i denne innstillinga. Eierne til Alta/Gotha- og Wisting-feltene
arbeider aktivt med å få dem modnet, slik at det kan komme flere
planer for utbygging og drift til Stortinget. Det er i tillegg utsikter
til ytterligere funn av olje- og gassforekomster i området.
Det som kjennetegner disse nordlige
områdene, er utfordrende klimatiske forhold, moderate vanndyp og grunnreservoarer.
I tillegg kan lokaliseringen langt fra eksisterende infrastruktur,
særlig for nye gassfelt, gjøre dem lite økonomisk drivverdige. Et
eksempel på det er at temperaturen på den oljen vi tar opp på Goliat-feltet, er
33 °C. På Johan Castberg vil den være på 37 °C, på Wisting-feltet
helt nede i 17 °C, og for at oljen skal bli flytende, må den opp
i 50 °C. Det sier noe om varmebehovet som må til, altså den energien
som må til, og jo lenger nord, jo større vil også dette varmebehovet
bli.
Vi erkjenner at den energien de
mulige framtidige utbyggingene vil trenge for at det roterende maskineriet skal
varme opp oljen, i hvert fall i denne løsningen vil komme i form
av gassturbiner. Med det følger også store CO2-utslipp. Det er en utfordring.
Hvis framtidige utbyggere skal få behandlet sine saker én etter
én, vil vi knapt finne den områdeløsningen som gjør at vi får bedre
løsninger med sikte på å redusere CO2-utslippene.
Så departementet anmodes om å invitere aktuelle oljeselskaper og
andre til å fremme forslag om områdeløsninger for produksjon av
elektrisk kraft, det være seg i form av utslippsfrie gasskraftløsninger
eller havvindløsninger, som flertallet skisserer som en mulig løsning
for framtida.
I snitt er det beregnet et utslipp
fra disse gassturbinene på 315 000 tonn, men vi står altså i en
situasjon der vi i 2030 også her kan ha et utslipp på 1 million
tonn fra gassturbiner, slik det er på Sleipner-feltet, og nettopp 2030
er et år der vi skal ha kuttet betydelige mengder CO2. Da må vi tenke at den
kvotepliktige sektoren også må ta sin del av ansvaret for å kutte
utslipp. Det hjelper lite at vi kjører på og kutter utslipp i ikke-kvotepliktig sektor
hvis vi i den kvotepliktige lar én og én ture fram med store utslipp.
Så er det slik – som en liten «careless
whisper», apropos Wham! og George Michael til representanten Lars Haltbrekken
– at vi fyller ikke bare på med stadig nye utslipp. Det er også
en del oljefelter som skal fases ut, og vi må forutsette at det
kommer inn ny og bedre teknologi, og at vi også får fram karbonfangstanlegg
som kan bidra til å hjelpe disse anleggene bort fra store framtidige
utslipp. Det er en debatt vi bl.a. skal ha senere denne uka, men
også i årene framover. Det er også en del av bildet.
Det er også slik at Norges andel
av utslippene er rundt 1 pst. av den totale oljeproduksjonen. Representanten
Heggelund var inne på befolkningsveksten. Framover i de neste tiårene
skal vi altså vokse fra 7 milliarder til 9 milliarder mennesker.
Det er et stort energibehov som kommer på oss, og som det ikke er helt
sannsynlig at vi kommer til å fase ut umiddelbart, uten at Norge
går foran og skaper utslippsfrie (presidenten avbryter) …
Tore Storehaug (KrF) [17:54:53]: La meg begynne med å takke
saksordføraren for eit godt framlegg og ikkje minst for eit godt
samarbeid.
Petroleumsindustrien har vore viktig
for Noreg over mange år, og norsk petroleumsnæring har gjeve eit
høgt velstandsnivå og bidratt til stor kompetanseutvikling og industriutvikling.
Samtidig skal vi ta inn over oss at norsk petroleumsnæring òg bidrar
til CO2-utslepp, både under
produksjon og når det vi faktisk hentar ut, blir forbrunne. Parisavtalen
og den internasjonale semja om at utslepp av klimagassar må ned
– ein må halde seg under den globale temperaturauken på 2 grader,
helst 1,5 grad – vil få innverknad på korleis vi driv på norsk sokkel.
Tidlegare var eit referansepunkt i debatten «peak oil» og uroa for
at verda kunne gå tom for olje og gass. No handlar den uroa heller
om «stranded assets», eller at vi har ressursar som vi må la liggje.
Det er viktig for oss som skal leggje rammevilkåra i desse meldingane,
og i det arbeidet som Stortinget driv med, å regulere aktiviteten
på norsk sokkel.
Fornybar energiproduksjon har styrkt
lønsemda betydeleg dei siste åra. Sjølv om fornybar energiproduksjon
framleis berre har ein liten marknadsdel om ein samanliknar med
fossil energi, er det naturleg å anta at han vil styrkje seg ganske
mykje når behovet for subsidiar fell vekk og strengare utsleppskrav
blir innførte. Offshore olje og gass har hovudvekta av investeringane
sine i fyrste fase av levetida til feltet, mens inntektene kjem gjennom
heile levetida. Offshore-utbyggingane er difor ekstra sårbare for
permanente endringar i marknadsforholda. Klimarisikoen på prosjekta
på norsk sokkel må difor vektleggjast tyngre i åra framover.
Skatteregimet på norsk sokkel er
investeringsvenleg og avvik i så måte frå resten av skattesystemet,
der ein prøver å oppnå ein slags nøytralitet. Det har vore viktig for
å realisere verdiane på norsk kontinentalsokkel å byggje norsk petroleumskompetanse,
men det er grunn til å stille spørsmål ved om dette er riktig i
ei tid der vi går ein auka klimarisiko i møte. All den tid staten
tek ein betydeleg del av risikoen ved utbyggingar, er dette eit
både økonomisk og klimapolitisk spørsmål som staten bør meine noko
om.
Føreseielege vilkår og låg politisk
risiko har vore ein viktig konkurransefordel på norsk sokkel. Eventuelle endringar
i petroleumsskattesystemet må gjennomførast på ein fagleg forsvarleg
måte, og det må skje på ein måte der det òg er ei retning på det
vi gjer. Petroleumsførekomstane skal kome landet til gode. Dette
har vore eit berande prinsipp heilt frå starten, då regelverket
for norsk sokkel blei lagt fast. Det er eit viktig prinsipp for Kristeleg
Folkeparti, som meiner at samfunnsøkonomisk lønsemd skal liggje
til grunn for nye utbyggingar.
Eg må kome inn på Johan Castberg-feltet,
som er grunnlaget for den proposisjonen vi i dag skal behandle. Eg
merkar meg at det har vore veldig store lokale forventningar til
ringverknadene Johan Castberg-feltet skulle gje. Dessverre møter
ikkje det vi har på bordet i dag, heilt desse forventningane. Sterk
oppslutning i folket har vore ein føresetnad for norsk oljeutvinning.
Difor må produksjonen kome fellesskapet til gode gjennom arbeidsplassar
og styrking av dei lokalsamfunna vi har rundt omkring i heile landet
vårt. Folk som bur i Finnmark, skal dra nytte av oljeproduksjonen
som skjer i deira eigen region. Eg er glad for at ein mogleg ilandføringsterminal
enno skal takast med i vurderingane viss det kjem fleire felt i
produksjon som kan gje det nødvendige volumet og økonomi i prosjektet.
Det er òg bra at nedskalerte løysingar skal greiast skikkeleg ut. Dette
handlar om å ta behovet for lokale ringverknader på alvor.
Per Espen Stoknes (MDG) [17:59:08]: I oljeindustriens barndom
hadde Norge framsynte industripolitikere som forsto behovet for
en tydelig politisk styring av norsk petroleumsindustri til fellesskapets
beste. Flere har allerede nevnt «de ti oljebud» som et eksempel. De
forsto risikoen for at oljeindustrien også kunne bli en bøllete
gjøkunge – det mente bl.a. Høyre-mannen Terje Osmundsen og Kåre
Willoch – som dyttet andre deler av næringslivet ut av reiret, en
gjøkunge som grådig forsynte seg av de klokeste hodene, de største
investeringene og de beste politiske rammebetingelsene. De forsto
dessuten at en gjøkunge også kan bli så dominerende og viljesterk
at den manipulerer foreldrene trill rundt. Derfor ble det etablert
et tydelig politisk rammeverk rundt markedene og oljeindustrien.
Man etablerte lover og regler og en praksis der Stortinget skal
godkjenne åpning av store havområder og store investeringer. Det
ble satt et investeringstak for å hindre at oljeindustrien gjorde
landet for oljeavhengig.
Disse framsynte industripolitikerne
fikk rett i sine advarsler, for snart forsvant de statsbærende partiene
i Norge inn i oljerusen. De siste tiårene har både oljeindustrien
og det sentrale politiske miljøet i Norge blitt rammet av en slags
skrålende hybris, der man har overbevist seg selv om at petroleum
alltid og uansett er lønnsomt, at politikere bør holdes lengst mulig
unna beslutninger som betyr noe, og at miljøbevegelsen og andre oljeskeptikere
alltid vil forbli en marginal og irrelevant stemme. Denne hybrisen
har satt sitt preg på petroleumspolitikken i både røde og blå regjeringer.
Den har gitt opphav til slurv, feilinformasjon til Stortinget og manglende
respekt for vedtak fattet av storting og regjering.
La meg nevne noen eksempler:
I
åpningsprosessen for Barentshavet sørøst, den største åpningsprosessen
på 20 år, ga den rød-grønne regjeringen grov feilinformasjon til
Stortinget om lønnsomheten i å drive petroleumsvirksomhet i området.
Stortingsmeldingen inneholdt en rekke feil og svakheter. Statsråden
har ikke tatt tydelige grep for å rette opp dette beslutningsgrunnlaget.
I
høst oppga statsråden feil tall til Stortinget om Goliat-utbyggingen.
Statsråden
melder videre at Aasta Hansteen-utbyggingen vil gi en heftig avkastning,
mens den i realiteten ligger under PUD-grensen.
Statsråden
viderefører en tradisjon i OED siden 2013 med å ignorere og overkjøre
absolutt 100 pst. av de miljøfaglige rådene rundt utlysningen.
OED
aksepterer gang på gang at det inngås store kontrakter før PUD-en
godkjennes av Stortinget, inkludert i den saken vi behandler i dag.
Dette viser hvordan oljeindustrien
har fått utvikle seg til nettopp en gjøkunge, som sparker ut andre
næringer fra reiret i Norge, og det viser hvordan gjøkungen til og
med har blitt sterk nok til å svekke den demokratiske styringen
av petroleumsnæringen. Statsråden oppfører seg som en gjengleder
for industrien, ikke som en representant for fellesskapet.
Dette skjer samtidig som behovet
for styring tiltar dramatisk. Uansett om man støtter Miljøpartiet
De Grønnes eller Høyres oljepolitikk, er det åpenbart at framtiden
vil stille strengere krav til demokratisk forankring. 44 pst. av
nordmennene vil i dag begrense norsk oljevirksomhet for å begrense
utslippene. Kun 42 pst. er uenige i det. Store deler av EU-parlamentet
sier nå nei til oljeleting i Arktis. Aasta Hansteen kan bli lønnsomt
for selskapet, men ikke for det norske folk, og med økt risiko er
det sannsynlig at vi får flere slike prosjekter, hvor staten de
facto taper penger på miljøskadelig produksjon. Det er altså stadig
mer sannsynlig at norske skattebetalere finansierer skattefordeler
til sterkt ulønnsomme petroleumsprosjekter. Mange er bekymret for
at vi har en petroleumspolitikk som fører til at investeringene
der er sju ganger høyere enn i all annen industri til sammen. Vi
ser at gjøkungen tapper andre sektorer for kapital og kompetanse.
Tiden der oljepolitikken var ukontroversiell,
er over. Miljøpartiet De Grønne mener at statsrådens håndtering
av disse sakene i sum er kritikkverdig, og fremmer derfor følgende
forslag:
«Stortinget finner at olje- og
energiministerens innsats for å rydde opp i petroleumsforvaltningens feilinformasjon
til Stortinget, upresis bruk av tall og manglende respekt for Stortingets
kompetanse til å legge rammer for petroleumsindustrien, er kritikkverdig.»
Presidenten: Da
har representanten Per Espen Stoknes tatt opp det forslaget han
refererte til.
Seher
Aydar (R) [18:04:30]: Utbyggingen av Johan Castberg-feltet
binder Norge til enorme klimagassutslipp de neste 30 årene. De årlige
driftsutslippene på rundt 315 000 tonn CO2 tilsvarer årlig utslipp
fra rundt 140 000 biler. I tillegg kommer utslippene når olje pumpes
opp og brennes, og det vil tilsvare utslippene fra ca. 100 millioner
biler. Disse utslippene har ikke kloden råd til. Johan Castberg-feltet
er en klimabombe, og vi svikter framtidige generasjoner når vi bygger
dette feltet.
Johan Castberg-feltet kommer til
å slippe ut klimagasser til 2052 – når Stortinget har vedtatt at
Norge skal være et lavutslippssamfunn. Stortingsflertallet lukker
i denne saken øynene for de enorme klimaendringene vi står overfor.
For oss som sitter her i salen, har konsekvensene av klimaendringene
vært en rekordvarm og ganske deilig mai-måned på Østlandet. Men
for bare én måned siden herjet flommene flere steder. Og den rekordtørre
perioden vi har hatt, setter norske jordbruksavlinger og dermed
selvforsyningen vår i fare.
I Norge betyr klimaendringene økte
utgifter, men mange andre steder i verden betyr klimaendringene død,
sult og tap av leveområder, og det fører igjen til flere klimaflyktninger.
Vedtaket om å bygge ut Johan Castberg-feltet bidrar til disse verdensomfattende
katastrofene. Rødt mener at norsk olje- og gassproduksjon må trappes
ned til et minimum, samtidig som vi sikrer omstilling til et lavutslippssamfunn
med et næringsliv basert på fornybare ressurser.
Regjeringen presenterer Johan Castberg-feltet
som et samfunnsøkonomisk lønnsomt prosjekt, men flere utbygginger
på norsk sokkel har hatt store avvik fra de økonomiske planene som
ble presentert for Stortinget. Statsråd Søviknes kalte nylig avkastningene
fra Aasta Hansteen-feltet for heftige. Det er oppsiktsvekkende,
og det er ikke første gangen statsråden roter med hvor lønnsomme
petroleumsprosjektene er. Det er de samme aktørene som skal bygge
Johan Castberg-feltet som står bak de enorme overskridelsene på
Goliat-plattformen. Og hvordan kan vi være sikre på at tallene for
dette prosjektet stemmer? Vi i Rødt støtter derfor Miljøpartiet
De Grønnes forslag om at statsråden har opptrådt kritikkverdig.
Johan Castberg, som dette feltet
er oppkalt etter, sto opp for de svake i samfunnet på den tiden,
barn som var født utenfor ekteskap. Å pumpe opp mer olje midt i
klimakrisen vi er i nå, skaper store kriser for dem som kommer etter
oss – altså barna. Jeg tror Castberg ville rotert i graven hadde
han visst hva Stortinget vedtar i dag.
Statsråd Terje Søviknes [18:07:38]: Dette er en god dag for
å slå fast at olje- og gassnæringen er Norges suverent største og
viktigste næring. Næringen sysselsetter direkte og indirekte i underkant
av 200 000 personer. Næringen stimulerer til positiv næringsteknologi og
samfunnsutvikling over hele landet. Den er konkurransedyktig, innovativ
og har evne og vilje til å tilpasse seg nye omgivelser. Næringen
er vår spydspiss i det internasjonale varebyttet.
Vi ser også at teknologi utviklet
i olje- og gassnæringen blir overført til andre næringer, enten
det gjelder havbruk, offshore vind, infrastruktur eller helse, for
å ta noen eksempler. Kompetansebasen som er bygd opp gjennom 50
år, er kanskje den viktigste verdien vi sitter igjen med så langt
fra oljeeventyret.
Norsk sokkel har vært et teknologisk
laboratorium som har lagt grunnlaget for utvikling av en høykompetent
og internasjonalt konkurransedyktig industri. Verdens etterspørsel
etter olje og gass øker. Det vil være et stort behov for olje og
gass i tiår framover. Ja, vi skal innføre fornybar energi i energimiksen,
men fortsatt blir det mye olje og gass. Da må det altså utvikles
nye felt, fordi man over tid tømmer eksisterende og produserende felt.
Vi skal bidra til at folk får tilgang på energi, i størst mulig
grad ren energi – fordi befolkningen øker, men også fordi vi skal
løfte flere ut av fattigdom.
Virksomheten på norsk sokkel bidrar
også til å finansiere velferden vår. Bare i fjor utgjorde statens
netto kontantstrøm 68 mrd. kr fra petroleumsvirksomheten. Inntektene
vil øke i årene som kommer. Siden starten har man fått en verdiskaping
fra olje- og gassvirksomheten på smått utrolige 14 000 mrd. kr,
målt i dagens kroneverdi.
Framtidsutsiktene for norsk sokkel
er fortsatt positive, med en konkurransedyktig ressursbase, høy
investeringstakt og god interesse fra oljeselskapenes side til fortsatt
å drive leting, utbygging og drift. Noe av grunnlaget for dette
er norsk petroleumspolitikk, som fungerer godt. Regjeringen vil
videreføre en stabil og langsiktig petroleumspolitikk. Jeg er derfor
veldig glad for at et stort flertall i Stortinget i dag viderefører
den politikken som framgår av proposisjonen vi har til behandling,
og som er forankret i Meld. St. 28 for 2010–2011 og Prop. 114 S
for 2014–2015.
Forutsigbarhet og langsiktighet
på tvers av partier og regjeringer har vært et konkurransefortrinn
for norsk kontinentalsokkel i konkurranse med andre oljeregioner
i en global næring.
Utbyggingen av Johan Castberg-feltet
er et gigantisk industriprosjekt med høy lønnsomhet, og jeg er opptatt av,
som flere talere også har vært, at utbyggingen skal gi lokale ringvirkninger
og størst mulige verdier for fellesskapet. Forventet nåverdi før
skatt for utbyggingen er om lag 74 mrd. kr for Johan Castberg-prosjektet,
og en stor andel av dette vil tilfalle fellesskapet gjennom både skattesystemet
og SDØE-ordningen.
Det vil være 47 000 årsverk i utbyggingsfasen
– en andel av dette i nord. I driftsfasen vil det være ca. 1 700 årsverk
årlig, og en enda større prosentvis andel går til virksomhet i de
nordligste fylkene våre. Både Hammerfests og Harstads oljemiljøer
vil bli styrket gjennom denne utbyggingen, og vi vil se at ringvirkningene
gir utslag i vekst og utvikling.
I et eget industriprosjekt har
Equinor og de andre operatørene for felt og funn i Barentshavet
jobbet i flere år med en mulig ilandføring av olje fra Johan Castberg-feltet
og de andre feltene. Så langt har man verken funnet samfunnsmessig
eller industriell lønnsomhet i disse prosjektene, men jeg er glad
for at arbeidet fortsetter. Man ser på en nedskalert løsning med
en mindre terminal, eventuelt i kombinasjon med skip-til-skip-omlasting,
og vi kommer selvfølgelig tilbake til Stortinget med en avklaring
etter at operatørsamarbeidet i BSOI har fullført sitt arbeid fram
mot fjerde kvartal 2018.
Dette er en historisk dag for Stortinget.
Vi skal fatte vedtak om videre petroleumspolitikk og Johan Castberg-prosjektet.
Det er faktisk grunn til å gratulere Stortinget med det som ser
ut til å bli vedtatt denne dagen.
Presidenten: De
talere som heretter får ordet, har en taletid på inntil 3 minutter.
Runar
Sjåstad (A) [18:12:55]: Oljeprisfallet førte til redusert
aktivitet og en sterk nedgang i oljeinvesteringene over flere år.
Det er derfor svært gledelig at Equinor har funnet løsningen som
realiserer en utbygging av Johan Castberg-feltet utenfor kysten
av Finnmark.
Johan Castberg er et viktig industriprosjekt.
Utbyggingen har en forventet investering på ca. 50 mrd. kr og vil
utgjøre en betydelig andel av investeringene på norsk sokkel de
nærmeste årene. Johan Castberg-feltet har en forventet produksjonstid
på 30 år, og feltet vil bidra sterkt samfunnsøkonomisk.
Arbeiderpartiet har vært en pådriver
for å sikre lokale ringvirkninger knyttet til utbyggingen av Johan Castberg-feltet.
Det må være krav om nasjonale, regionale og lokale ringvirkninger
i utbyggings- og driftsfasen. Det er gledelig at norske bedrifter
allerede har sikret seg viktige kontrakter, slik at mange arbeidsplasser
trygges og nye jobber skapes. Mange av dem som ble rammet av nedbemanning
og oppsigelser, har fått tilbud om ny jobb.
I proposisjonen og i Equinors eget
notat om ringvirkninger av Johan Castberg-prosjektet beskrives en ambisjon
om at en størst mulig andel av personellet skal komme fra Nord-Norge,
samt en ambisjon om å tilsette 160 lærlinger hvert år de neste fem
årene og at ca. en tredjedel av disse skal komme fra Nord-Norge.
Dette er positivt, og det må følges opp i samarbeid med fylkeskommunene,
slik at utdanningsinstitusjonene er klare for oppgaven.
Stortingsflertallet har bedt om
at utredningen fra The Barents Sea Oil Infrastructure om ulike løsninger for
ilandføring skal legges fram for Stortinget i løpet av 2018. Det
blir opp til Stortinget å avgjøre om det blir en nedskalert terminalløsning
eller en skip-til-skip-løsning på Veidnes – en beslutning som skal
bygge på hensynet til god ressursforvaltning. Det er stilt store
forventninger og krav om at oljen fra Johan Castberg-feltet ilandføres.
Johan Castberg-feltet er et stort
funn, og daværende Statoil og hele Nord-Norge feiret at det skulle
bygges en ilandføringsterminal for olje fra Barentshavet, allerede
i 2013. Arbeiderpartiet har bidratt til å få stortingsflertallet
med på at det senest ved etablering av flere produserende felt i
Barentshavet skal bygges en ilandføringsterminal på Veidnes i Finnmark.
Da skal oljen fra Johan Castberg-feltet i land der i en framtidig
terminal som også kan inkludere olje fra bl.a. Alta/Gotha- og Wisting-feltet.
En sterk oppslutning i befolkningen
er en forutsetning for fortsatt norsk oljeutvinning. Derfor må produksjonen
skje på en bærekraftig måte, som styrker lokalsamfunnene og ikke
fortrenger eksisterende næringer.
Liv Kari Eskeland (H) [18:16:03]: Noreg har gjennom dei siste
tiåra delteke i olje og gass-eventyret. I dag skriv me nok eit kapittel
i denne historia som har ført det vesle landet her oppe i nord til
velstand – bygd med kompetanse og kunnskap frå vår innovative leverandørindustri
og utbyggingsselskapa våre.
Når me i dag skal vedta utbygging
og drift av Johan Castberg-feltet, er det eit resultat av eit arbeid
som ikkje er ei sjølvfølgje. I dei føregåande tiåra utvikla me kompetansen
vår innan olje- og gassindustrien, men me må nok innrømma at sidan
merksemda har vore retta mot miljø og tryggleik, vart det ikkje
i same grad fokusert på kostnadane då ein høg og stabil oljepris
var gjeldande. Det fekk leverandørindustrien smerteleg erfara då
internasjonale aktørar sytte for å vinna kontraktar me gjerne skulle
hatt, men kanskje verre – at oljeprisen fekk seg ein alvorleg knekk.
Det var trong for å ta grep, det
var trong for å tenkja nytt for å oppnå lønsemd i nye prosjekt.
Og her står me i dag og skal gjera vedtak om Johan Castberg-utbygginga,
eit prosjekt som for tre–fire år sidan ikkje såg ut til å vera lønsamt
med den oljeprisen som var då. Selskap og leverandørar nytta kompetansen
sin til å tenkja nytt, for enn så lenge treng verda tilfang av energien
me hentar opp fleire hundre meter under havbotnen. Med Johan Castberg-prosjektet
vil me i tillegg få høg norsk verdiskaping og aktivitet langs heile
kysten, noko som er viktig når me no ser at det minkar på store
olje- og gassprosjekt. No er det viktig med aktivitet for å halda
på kompetansen i overgangen til fornybart, og eg er glad for det breie
stortingsfleirtalet som stiller seg bak stabile og føreseielege
rammevilkår for petroleumssektoren.
Men det er ei sak frå komitéhandsaminga
som ikkje kan stå uimotsagd. Med den merksemda det no er på å halda
kostnadane nede, er det med stor undring me registrerer at SV og
Miljøpartiet Dei Grøne fremjar forslag om at kontraktmessige forpliktingar
og byggjearbeid ikkje kan starta før PUD er godkjend, sjølv med
kanselleringsklausular.
Det er viktig for arbeidsplassar
i leverandørindustrien at Stortinget ikkje endrar dagens praksis,
der kontraktar kan tildelast med atterhald om PUD-godkjenning. Ei
endring til at PUD først skal på plass, vil innebera ein pause i
leverandørane sine arbeidsprosessar med å laga prosjekteringsgrunnlag.
Høve til å tilby effektiv og rask gjennomføring er ein av dei viktigaste
faktorane for at norske leverandører kan slå konkurrentar frå andre land,
ettersom kvar månad med ekstra prosjektarbeid før produksjonsstart
kostar samfunnet 250–500 mill. kr. I tillegg er verdien av tett
samhandling for å få til dei beste løysingane både teknisk, økonomisk
og på HMS-området avgjerande for at prosjektet vert bra.
Tore Storehaug (KrF) [18:19:24]: Den fyrste delen av stortingsproposisjonen
vi debatterer no, er ein meldingsdel som omhandlar norsk oljenæring.
Difor tillèt eg meg å følgje opp eit av dei store diskusjonstemaa som
har vore om norsk oljenæring og norsk sokkel. Det handlar om elektrifisering
av Utsira. I 2014 sa Lundin til Teknisk Ukeblad at gassturbinen
deira kom til å køyre uansett og uavhengig av eit elektrifiseringsvedtak.
I 2017, i oktober, sa ein, òg til Teknisk Ukeblad, at ein enno ikkje
hadde ei løysing på varmeproblemet.
Dette er vel noko av bakgrunnen
for at statsråden dei siste to vekene har fått fleire spørsmål om
dei to turbinane på Edvard Grieg. Dei er i drift i dag, men med
pålegg om at dei skal takast ut av drift og erstattast av kraft frå
land. I det fyrste spørsmålet blei statsråden spurd om han kjenner
til informasjon som tilseier at turbinane ikkje blir stengde. I
spørsmål nummer 2, frå representanten Per Espen Stoknes, blei han
spurd om han kan garantere at gassturbinane på Edvard Grieg blir
stengde ned i tide. Spørsmåla viser ei uro for at vedtaket eit einstemmig
storting gjorde 18. juni 2015, ikkje blir innfridd. I vedtaket står
det:
«Rettighetshaverne på Johan Sverdrup-feltet skal
senest i 2022 etablere en områdeløsning for kraft fra land som skal
dekke hele kraftbehovet til feltene Johan Sverdrup, Edvard Grieg,
Ivar Aasen og Gina Krogh.»
Heile kraftbehovet, sa altså Stortinget
der.
I merknadene til denne proposisjonen
blei Edvard Grieg spesielt omtalt. Ein samla komité skreiv i ein
komitémerknad:
«Komiteen viser til proposisjonens
omtale av kraftbehovet i området og varmebehovet på feltene som
knyttes til områdeløsning for kraft fra land, og registrerer at
det arbeides med forskjellige løsninger for dekning av varmebehov.
For Edvard Grieg-feltets del vil den pålagte tilknytning til områdeløsningen
for kraft fra land medføre at all egen kraftgenerering fra gassturbiner
fases ut. Komiteen merker seg at det i den forbindelse arbeides
med alternative løsninger for dekning av varmebehovet.»
Eg vil gjenta, for å få fram poenget:
«For Edvard Grieg-feltets del vil den pålagte tilknytning til områdeløsningen
for kraft fra land medføre at all egen kraftgenerering fra gassturbiner
fases ut.»
Ingen av dei svara som statsråden
har gjeve, er eit tilfredsstillande svar på det spørsmålet handlar
om, nemleg fjerning av gassturbinane. Det at han etter gjentekne spørsmål
ikkje kan bekrefte at gassturbinane skal vekk, i tråd med det Stortinget
har vedteke og ein samla komité har sagt i merknad, gjev meg ingen
grunn til ro.
Ingalill Olsen (A) [18:22:19]: Den 12. februar 2013 var det
fest på Veidnes i Nordkapp kommune. Jeg vet det, for jeg var der.
Statoil feiret med befolkningen at Johan Castberg-feltet skulle
ilandføres, nettopp på Veidnes. Finnmark Arbeiderparti var glade,
vi hadde fått visshet om at ringvirkningene fra oljefeltene utenfor vår
kyst skulle gi ringvirkninger i Finnmark.
Men så ble det stille, oljeprisen
gikk ned, prosjektet ble utsatt, nedskalert, og det ble til slutt
klart at Statoil ikke så det regningssvarende å ilandføre oljen
i Finnmark. Resultatet av det var at holdningen til olje- og gassvirksomhet
i Finnmark langsomt endret seg. Vi visste at Johan Castberg-feltet
ville gi nasjonale ringvirkninger, vi visste også at det ville gi
regionale ringvirkninger. Det som gjensto, var de lokale ringvirkningene,
og det svarte ikke Statoil opp. Hvis naturressurser skal utvinnes
og ha folkelig oppslutning, må de gi lokale ringvirkninger i form
av arbeidsplasser, vekst og utvikling.
Finnmarkingenes tilslutning til
å utvinne Johan Castberg-feltet var uløselig knyttet til kravet
om ilandføring. Det gjaldt Finnmark Arbeiderpartis positive vedtak,
og det var også forutsetningen i Finnmark fylkestings vedtak. For
Arbeiderpartiet er lokale ringvirkninger like viktig som nasjonale
og regionale ringvirkninger. Derfor er det en stor glede i dag at
Stortinget kommer til å vedta at det skal ilandføres. Noe annet
ville aldri være akseptabelt.
Finnmark har historisk vært en
råvareleverandør. Våre ressurser ble hentet ut og videreforedlet
andre steder. Dette er uakseptabelt i dag. Arbeiderpartiet har – med
sin saksordfører Haukeland Liadal – drevet denne saken igjennom
og skaffet oppslutning om kravet om lokale ringvirkninger. Vi vet
at det er nasjonale ringvirkninger – det vet vi fra statsbudsjettet
– vi vet at driftsorganisasjonen er lagt til Harstad, men håpet
i Finnmark om lokale ringvirkninger holdt på å svinne da Statoil
leverte sin PUD. Stortinget har rettet det opp. Det er Stortinget
som gir tillatelse til plan for utbygging og drift, og det er Stortinget
som i dag fastslår hvordan dette skal utvikles, og at senest ved
etablering av flere produserende felt i Barentshavet må disse ses
i sammenheng med Johan Castberg-utbyggingen og bygging av ilandføringsterminal
på Veidnes i Finnmark.
Vi vet at det er flere drivverdige
felt i området, og regjeringen må komme tilbake innen utgangen av
2018, med sikte på vedtak. Dette er en viktig dag på Stortinget, for
Finnmark. Noe annet enn ilandføring er totalt uakseptabelt.
Rita Lekang (A) [18:25:22]: Det er ikke hver dag vi i Nord-Norge
får 500 nye kompetansearbeidsplasser spredt over hele landsdelen.
Johan Castberg-utbyggingen er med på å sikre disse arbeidsplassene,
pluss at det i tillegg vil gi godt over 1 700 årsverk i utbyggingsfasen.
Leverandørindustrien over hele
landet har sikret seg gode kontrakter i sterk konkurranse med internasjonale
leverandører. Dessverre er det fortsatt slik at nordnorske aktører
taper kampen om de mest lukrative kontraktene. I lang tid har de
lokale aktørene brukt store ressurser på å skaffe seg samme kompetanse
som sine konkurrenter i sør, men som nye aktører i markedet og uten
erfaring å vise til blir de taperne. Hvis disse selskapene skal
kunne utvikle seg, er de avhengige av de store jobbene. I tillegg
er det viktig at de er attraktive for ungdom som søker seg jobb,
og at de kan være gode opplæringsbedrifter hvor man kan få fagbrev.
Det må bli et mål i seg selv å utvikle den havbaserte kompetansen
videre.
Equinor har et særlig ansvar for
å være tydelig overfor hovedleverandørene på at de ønsker å trekke
industrien nordover, og kontraktstrategiene som selskapene har ved
feltutbygging, må kunne omfatte dette.
Arbeiderpartiet mener at det er
viktig at operatørene velger å bruke rederier som fører norske flagg,
knyttet til byggeaktiviteten og i det videre arbeidet. Vi må kunne forvente
at disse skipene driftes med et mannskap som kan bo i landsdelen.
Det krever at norske lønns- og arbeidsvilkår legges til grunn. Uten
norske sjøfolk blir den maritime klyngen betydelig svekket. Utvinning
av våre petroleumsressurser skal ikke baseres på sosial dumping.
Equinor har også et særskilt ansvar
for å legge til rette for ringvirkninger i Norge, som den største
operatøren på norsk sokkel. Oppslutningen om petroleumsaktiviteten
er avhengig av at den skaper verdier og gir arbeidsplasser – i hele
landet. Oljen og gassen på norsk sokkel er verdifulle ressurser
som tilhører fellesskapet.
Lars Haltbrekken (SV) [18:28:13]: Jeg hører Høyre-representanten
Stefan Heggelund er bekymret for energitilgangen til verdens fattige.
Mener han virkelig at vi bygger ut Johan Castberg-feltet for å gi
verdens fattige oljen fra Castberg? Hvis representanten Heggelund hadde
vært bekymret for energitilgangen til de fattigste – og det bør
han være – hadde han protestert høyt og tydelig da den blå-blå regjeringen
kuttet kraftig i bevilgningene til fornybar energi til de fattigste
i verden, men jeg hørte ikke et eneste pip da det skjedde.
Jeg må si jeg føler lite grann
med Venstre i dag. De er jo egentlig ikke for utbyggingen av Johan
Castberg-feltet. Mens resten av regjeringen hører George Michaels «Last
Christmas» og kanskje tenker at dette forhåpentligvis var den siste
julen med snø, trøster nok Venstres representanter seg med en annen
av George Michaels sanger, hvor det heter: «Cause I gotta have faith».
Som representanten Tore Storehaug
vil også jeg avlegge statsråden en liten visitt med et spørsmål
knyttet til elektrifiseringen av Edvard Grieg-feltet og mulighetene
for å få ned utslippene av klimagasser fra norsk oljeproduksjon.
Spørsmålet er: Kan statsråden bekrefte at områdeløsningen med kraft
fra land for feltene Johan Sverdrup, Edvard Grieg, Ivar Aasen og
Gina Krog innebærer at hele produksjonen av elektrisitet fra gassturbinene
på Edvard Grieg-feltet erstattes med kraft fra land, slik Stortinget
enstemmig vedtok 18. juni 2015?
Nils T. Bjørke hadde her
teke over presidentplassen.
Ketil Kjenseth (V) [18:30:43]: Som jeg sa i mitt første innlegg:
Venstres primærpolitikk er at vi vil holde oss unna sårbare områder,
det skal være lønnsomt, og vi vil redusere klimagassutslipp fra
eksisterende petroleumsaktivitet.
Når representanten Haltbrekken
sier at Venstre trolig er imot: Det er vanskelig å si, fordi vi
ikke har gått igjennom en helhetlig områdeplan for Barentshavet. Det
kan være at nettopp dette er et område der det er mulig. Det vi
vet, er i hvert fall at det er lønnsomhet i det i dag, basert på
oljeprisene. Men så vet vi også at det er store utgifter som ikke
ligger inne her. Det er basert på sårbarhet, det er basert på ikke
minst klimakostnader og også ilandføringen. Så det er en stor diskusjon
framover i hvilken grad dette har den samfunnsøkonomiske lønnsomheten
som vi krever.
Men det var representanten Storehaug
som gjorde at jeg tok ordet, for debatten om elektrifisering og
utfasing av gassturbinene er en viktig debatt. Det hører også økonomien
– og teknologien – til å finne de løsningene som gjør at vi nettopp
får redusert klimagassutslippene, og det er det særlig politikeres
ansvar å drive fram. Det ble gjort i stortingsvedtakene knyttet
til Utsira, og vi må fortsette å ha blikket på de områdeløsningene
som gjør at vi samler flere aktører til å få til disse løsningene.
Så til det som er mer relatert
til å skape arbeidsplasser i nord, som flere har vært inne på, sist
representanten Olsen. En dimensjon ved dette som det ikke er sagt så
mye om foreløpig, er altså kaldt klima-teknologi. En del av det
vi gjør i dag, er jo å bevege oss litt nordover, og her kommer det
jo flere utbygginger. Enten det er på norsk side, på russisk side,
på britisk sokkel eller britiske interesser, så er den teknologien
utrolig viktig. Som jeg var inne på i mitt innlegg: Når vi skal
inn i områder som har andre klimasoner, andre klimadimensjoner,
er dette utrolig viktig. Her har også Norge en stor mulighet til å
bidra til den teknologien.
Også det som vi har skrevet inn
om havvind, gir muligheter – med sikte på å produsere hydrogen på
sikt og ta det inn i industrien. Det igjen skaper muligheter for hele
Nordkalotten, og da er utfordringen snarere å rekruttere teknologi-ungdommer
til å fylle opp arbeidsplassene på Nordkalotten, der det nå kives
litt – mellom de nordiske landene i nord – om å rekruttere ungdom. Det
må vi også ha i mente.
Statsråd Terje Søviknes [18:33:59]: Når en registrerer spørsmål
og kommentarer som har kommet fra talerne hittil i denne debatten,
burde kanskje komiteen lagt opp til replikkordskifte allikevel.
Men jeg skal forsøke – raskt – å svare på noen av de spørsmålene
som er reist.
Først til representanten Stoknes
og Miljøpartiet De Grønne, som omtalte olje- og gassnæringen som
en «bøllete gjøkunge»: Jeg mener det er en kraftig fornærmelse av
de mange hundre tusen som har vært med på å utvikle norsk olje-
og gassvirksomhet fra null til en verdensledende kompetansebase,
som vi har i dag, og en fornærmelse mot de mange som har bidratt
til at vi har fått en velstand og en samfunnsutvikling vi bare kunne ha
drømt om uten olje og gass. Til noen av påstandene representanten
Stoknes kom med om at man viker unna politiske vedtak: Nei, det
er helt feil. Det er knapt noen næring som er så gjennomregulert
som olje- og gassnæringen, der all aktivitet – fra leting og funn
til utbygging og drift – må myndighetsgodkjennes før man kan sette
i gang virksomhet.
Når det gjelder Barentshavet sørøst:
Ja, det var det en feil i et Excel-ark i konsekvensutredningen knyttet
til åpningen av området, men i det som var fremmet for Stortinget,
i selve stortingsmeldingen, var det brukt korrekte tall. Det er
også sånn at ved inngåelse av tidligkontrakter er det etter et vedtak
i Stortinget at Olje- og energidepartementet har fullmakt til å
godkjenne dette for operatørene, nettopp for å kunne få bedre prosjekter, som
representanten Eskeland var inne på. Så vi opererer i henhold til
gitt vedtak. Og det er ikke slik at staten tar noen større risiko
om en aksepterer at det blir inngått tidligkontrakter. De må i så
fall inngås med leverandørindustrien, med forbehold om myndighetenes
endelige godkjenning av utbyggingsplan, og all risiko påligger selskapene.
Når det gjelder dette at undertegnede
skal være en «gjengleder for industrien»: Nei: «Gjengleder» er negativt
forankret, og det er nok derfor Stoknes bruker det begrepet. Det
jeg kan si, er at jeg heier på verdiskaping, jeg heier på norske
arbeidsplasser, men først og fremst ivaretar jeg fellesskapets interesser
knyttet til olje- og gassvirksomheten, akkurat i tråd med intensjonen
som ble lagt opprinnelig da man utformet norsk petroleumsindustripolitikk.
Helt avslutningsvis – til Storehaug
og Haltbrekken, knyttet til områdeløsning med elektrifisering for
Utsirahøyden: Der går arbeidet helt etter planen, det blir gjennomført
fra og med 2022, i tråd med det som kommer som fase 2 av Johan Sverdrup-feltet.
Når det gjelder Edvard Grieg spesifikt, så skal operatøren der vurdere
varmebehovet. Og så må jeg bare legge til at det er CO2-utslipp i sum man må være
opptatt av, også fra norsk sokkel.
Stefan Heggelund (H) [18:37:14]: Først har jeg – i akkurat
i denne saken – lyst til å være den rød-grønne regjeringens varmeste
forsvarer. Arbeiderpartiet, SV og Senterpartiet gjorde ingen feil
i Meld. St. 36 for 2012–2013, slik Miljøpartiet De Grønne prøver
å gi inntrykk av. Det er rett og slett feil, det han sier.
Så hører jeg representanten Lars
Haltbrekken snakke om kollektivtrafikken i Oslo. Jeg snakker gjerne
om kollektivtrafikken i Oslo, uansett hva slags sak vi behandler
her. Selv om vi nå er i Barentshavet, er jeg glad for at byrådet
viderefører den sterke satsingen på kollektivtrafikk som det borgerlige
byrådet startet i hovedstaden. Det han ikke kan svare på, derimot,
er hva som ville skjedd med de globale utslippene dersom vi hadde
avskaffet petroleumsvirksomheten på norsk sokkel. Hva ville skjedd
med de globale utslippene, det vi bør være opptatt av som klimapolitikere?
Ville det hatt en stor effekt? Nei, det ville ikke det. Men vi har
sterke og gode reguleringer av en ansvarlig petroleumsnæring på
vår sokkel. Det er bra, og det er viktig. Og så vet vi at land i
Europa ønsker vår gass – det har også med deres forsyningssikkerhet
å gjøre – gass fra Norge på vei mot fornybarsamfunnet.
Jeg registrerer for øvrig at partiet
Rødt, som sier de er på arbeidstakernes side, ikke kunne brydd seg
mindre om alle dem som jobber tilknyttet eller direkte i petroleumsnæringen.
SV har også stemt imot et samarbeid
om fornybar energi i Europa, så klimatroverdigheten deres er lik
null.
Så registrerer jeg at SV og Miljøpartiet
De Grønne vil stille krav om ilandføring i dag. Til alle dem som
nå måtte sitte og følge debatten: Finnes det noe mer useriøst enn
det forslaget, når de samtidig stemmer imot utbyggingen? Det er
ingen ringvirkninger å spore med deres politikk, for det vil ikke
være noe å ha ringvirkninger fra. Snakk om å ville ha i både pose
og sekk, snakk om å ville selge skinnet uten engang å ha planlagt
å skyte en bjørn – ja, man har faktisk bestemt seg for at bjørnen
ikke skal skytes i det hele tatt! Hadde dette vært en forretningsmodell,
ville det blitt kalt for svindel. Snakk om å fyre for kråka, snakk
om et forslag som er perler for svin! Det kan ikke verdsettes i
den helhetlige politikken. Snakk om å se ti fugler på taket. Man
roper på dem for at én av dem skal komme til hånden – men de bare
flyr av sted. Det er virkelig feilinformasjon når man stemmer for
ilandføring uten å ha noe å ilandføre.
Presidenten: Representanten
Lars Haltbrekken har hatt ordet to gonger tidlegare og får ordet
til ein kort merknad, avgrensa til 1 minutt.
Lars Haltbrekken (SV) [18:40:42]: Først til representanten
Heggelund: Hva ville skjedd med de globale CO2-utslippene om Norge
hadde redusert sitt oljeutvinningstempo? Jo, det har Statistisk
sentralbyrå, som representanten Heggelund kanskje fester lit til,
kommet med svaret på: De globale CO2-utslippene ville ha gått ned
med en reduksjon av den norske oljeproduksjonen.
Så må jeg avlegge statsråd Søviknes
en visitt igjen, for jeg hørte ikke noe svar på mitt spørsmål. Mitt
spørsmål var nemlig om han kan bekrefte at når områdeløsningen for
kraft er på plass, så kan han love at den elektrisitetsproduksjonen
som skjer fra gassturbinene på Edvard Grieg-feltet, vil bli erstattet
med kraft fra land, som Stortinget enstemmig vedtok den 18. juni
2015.
Per Espen Stoknes (MDG) [18:42:00]: Når statsråd Søviknes
framstiller vår posisjon som en fornærmelse mot arbeiderne, overser
han glatt at metaforen om gjøkungen kom fra Høyres Kåre Willoch
og Terje Osmundsen, altså fra konservative politikere, som advarte mot
en for sterk dominans fra én næring, på bekostning av andre.
Vi i Miljøpartiet De Grønne har
en veldig stor respekt for alle de tusener av oljearbeidere som
har bidratt til å skape de enorme verdiene som vi har fått. Vi er
dypt takknemlige overfor de menneskene som nesten har gitt både
sin helse og sitt liv for å skape de verdiene for Norge. Vi sier
gjerne takk for oljen! Den har gjort veldig mye bra for norsk velferd.
Dette har vært godt.
Til påstandene fra representanten
Heggelund og statsråd Søviknes om at det vi sier, ikke stemmer:
Da vil jeg henvise til at det ikke bare var snakk om en regnearkfeil
som hadde oppstått i det tidligere beslutningsgrunnlaget. Det er
dobbelttelling av verdiskapingseffekter, det er ingen nåverdiberegning,
det er manglende diskontering. Ingen kostnader for CO2-utslipp er
tatt med, ingen kostnader til opprydding er tatt med, og det er
misvisende opplysninger i konsekvensutredningens sammendrag. Det
er de fem–seks feilene som ligger i dette.
Når det gjelder Goliat, vil jeg
bare minne om at statsråden først kom med ett årstall, om at det
ville være lønnsomt fra 2019, så kom et annet årstall senere, 2022, og
så kom et tredje årstall, 2024. Man valgte da å være budbringer
for industrien i stedet for å kontakte Oljedirektoratet, som sitter
på disse tallene, og spørre om dette.
Til sist, tilbake til elektrifiseringen,
som både representanten Storehaug og representanten Haltbrekken har
tatt opp: Det vi ønsket å få klarhet i gjennom vårt spørsmål, var
om statsråden kunne gi en garanti for at gassturbinene på Edvard
Grieg vil stenges ned i tide, i tråd med Stortingets enstemmige
vedtak fra 18. juni 2015. Da vi spurte om den garantien, valgte
statsråden å sitere fra sitt svar til Stortinget i 2011, hvor det
står: «(…) med mindre departementet av særskilte grunner bestemmer
noe annet.»
Mitt spørsmål er da: Mener statsråden
at dette vilkåret fortsatt gjelder, altså at departementet kan bestemme
seg for noe annet, selv etter Stortingets vedtak i 2015 om å elektrifisere
hele? Enda mer direkte: Vil statsråden garantere at han vil stenge
ned begge turbinene på Edvard Grieg, og er det de forutsetningene
operatøren jobber etter?
Statsråd Terje Søviknes [18:45:03]: La meg innledningsvis
få lov å understreke: Representanten Stoknes refererte til en advarsel
fra de ærverdige Høyre-representantene som ble nevnt, om at man
ikke måtte ende opp med å få en olje- og gassnæring som framsto
som en gjøkunge. Man etablerte en politikk nettopp for å unngå det
– en politikk som har stått fast, på tvers av partier og regjeringer,
gjennom utviklingen av det norske olje- og gasseventyret. Så var
det representanten Stoknes selv som, i slutten av sitt innlegg,
beskrev at nå var olje- og gassnæringen blitt den bøllete gjøkungen som
noen hadde advart mot. Det er en stor forskjell på å advare – og
å legge et rammeverk som gjør at man ikke skal ende opp der – og
faktisk å påstå at man har endt opp der, som representanten Stoknes
gjorde.
Så til spørsmålene rundt elektrifisering
av Utsirahøyden: Det er helt riktig referert til både stortingsvedtak
fra 2015 og vedtak knyttet opp mot plan for utbygging og drift av
Edvard Grieg noen år tidligere. Hele områdeelektrifiseringen går
som planlagt og vil være en del av PUD-en for Johan Sverdrup fase 2,
som skal leveres til Olje- og energidepartementet i andre halvår
i år, med sikte på at vi skal ha alt på plass fra 2022.
Så er det senest i dag – for dem
som har fulgt med – kommet et utspill fra Equinor om at man vil
vurdere om også Sleipner, og eventuelt Gudrun-plattformen, kan få en
elektrifisering via Gina Krogh, som er én av de fire plattformene
som er på Utsirahøyden, og som skal elektrifiseres i 2022.
Når det gjelder Edvard Grieg spesifikt,
ser operatøren på varmebehovet – hvordan det skal dekkes inn – etter
at elektrifiseringen er gjennomført i 2022. Da har de sagt at de
vil vente til 2020 før de legger fram sin løsning for ombygging
av Edvard Grieg-plattformen.
Jeg tenker det er viktig at vi
både har vedtaket fra 2012, og PUD-en, og vedtaket fra Stortinget
i 2015 med oss i det arbeidet som nå gjøres for å sikre full elektrifisering
av Utsirahøyden – og at man er åpen for å se om det er løsninger
som dukker opp fra da vedtakene ble fattet, og fram til at dette
skal realiseres, som bidrar til at man faktisk kan få enda større
kutt i CO2-utslipp fra
norsk sokkel ved å tenke litt annerledes og se ting i sammenheng.
Det må i så fall være et gode. Jeg er i hvert fall opptatt av at
vi skal få mest mulig igjen for den elektrifiseringen som nå skal
skje på Utsirahøyden i form av reduserte CO2-utslipp. For er det noe
som er avgjørende for norsk olje- og gassvirksomhet i fortsettelsen,
så er det både «low-cost» og «low-carbon». Da må vi tenke helhetlig,
og vi må tenke fornuftig, men så langt jobber jeg etter de vedtak
Stortinget har fattet, om at begge gassturbinene på Edvard Grieg-feltet
skal stenges ned.
Presidenten: Fleire
har ikkje bedt om ordet til sak nr. 16.
Presidenten vil føreslå at sakene
nr. 17–33 vert behandla under eitt. – Det er vedteke.
Stortingets
vedtak til lov om endringer i lov om Statens pensjonskasse, lov
om samordning av pensjons- og trygdeytelser og enkelte andre lover
(tilpasning av alderspensjon fra offentlig tjenestepensjonsordning
til alderspensjon fra folketrygden opptjent etter nye regler - levealdersjustering
og samordning) (Lovvedtak
67 (2017–2018), jf. Innst. 343 L (2017–2018) og Prop. 61 L (2017–2018))
Stortingets
vedtak til lov om endringer i arbeidsmiljøloven, folketrygdloven
og enkelte andre lover (Lovvedtak
68 (2017–2018), jf. Innst. 356 L (2017–2018) og Prop. 57 L (2017–2018))
Stortingets
vedtak til lov om endringer i arbeidsmiljøloven (fast og midlertidig
ansettelse og innleie fra bemanningsforetak) (Lovvedtak 69 (2017–2018), jf. Innst.
355 L (2017–2018) og Prop. 73 L (2017–2018))
Stortingets
vedtak til lov om gjennomføring av EUs forordning om elektronisk
identifikasjon og tillitstjenester for elektroniske transaksjoner
i det indre marked (lov om elektroniske tillitstjenester) (Lovvedtak 70 (2017–2018),
jf. Innst. 331 L (2017–2018) og Prop. 71 LS (2017–2018))
Stortingets
vedtak til lov om endringar i opplæringslova mv. (forbod mot bruk
av ansiktsdekkjande plagg i barnehagar og undervisningssituasjonar) (Lovvedtak 71 (2017–2018),
jf. Innst. 351 L (2017–2018) og Prop. 51 L (2017–2018))
Stortingets vedtak til lov om endringer
i alkoholloven, atomenergiloven, folkehelseloven, legemiddelloven, lov
om medisinsk utstyr og strålevernloven (overtredelsesgebyr mv.) (Lovvedtak 72 (2017–2018),
jf. Innst. 353 L (2017–2018) og Prop. 60 L (2017–2018))
Stortingets
vedtak til lov om endringer i tobakksskadeloven (ulovlig handel
med tobakksvarer mv.) (Lovvedtak
73 (2017–2018), jf. Innst. 335 L (2017–2018) og Prop. 75 L (2017–2018))
Stortingets
vedtak til lov om pakkereiser og reisegaranti mv. (pakkereiseloven) (Lovvedtak 74 (2017–2018), jf.
Innst. 354 L (2017–2018) og Prop. 54 L (2017–2018))
Stortingets
vedtak til lov om endringer i folketrygdloven og kontantstøtteloven
(innfasing av tredeling av foreldrepenger mv.) (Lovvedtak 75 (2017–2018), jf.
Innst. 340 L (2017–2018) og Prop. 74 L (2017–2018))
Stortingets
vedtak til lov om endringer i barnelova og statsborgerloven (foreldreskap
og statsborgerskap for barn født i utlandet) (Lovvedtak 76 (2017–2018), jf. Innst.
336 L (2017–2018) og Prop. 82 L (2017–2018))
Stortingets
vedtak til lov om endringer i domstolloven mv. (elektronisk kommunikasjon
mv.) (Lovvedtak 77
(2017–2018), jf. Innst. 352 L (2017–2018) og Prop. 62 L (2017–2018))
Stortingets
vedtak til lov om endringer i straffeprosessloven og tvisteloven
(opptak og gjenbruk av forklaringer i retten mv.) (Lovvedtak 78 (2017–2018), jf.
Innst. 342 L (2017–2018) og Prop. 63 L (2017–2018))
Stortingets
vedtak til lov om endringer i politiloven mv. (tidsubegrenset bevæpning
ved sårbare objekter – punktbevæpning) (Lovvedtak 79 (2017–2018), jf.
Innst. 341 L (2017–2018) og Prop. 70 L (2017–2018))
Stortingets
vedtak til lov om endringer i utlendingsloven mv. (utvisning på
grunnlag av eksklusjon fra flyktningstatus mv.) (Lovvedtak 80 (2017–2018), jf.
Innst. 357 L (2017–2018) og Prop. 68 L (2017–2018))
Stortingets
vedtak til lov om kommuner og fylkeskommuner (kommuneloven) (Lovvedtak 81 (2017–2018),
jf. Innst. 369 L (2017–2018) og Prop. 46 L (2017–2018))
Stortingets
vedtak til lov om endringer i inndelingslova (nye fylkesnavn) (Lovvedtak 82 (2017–2018),
jf. Innst. 328 L (2017–2018) og Prop. 65 L (2017–2018))
Stortingets
vedtak til lov om endringer i introduksjonsloven (barnefamilier
og enslige mindreårige med begrenset oppholdstillatelse) (Lovvedtak 83 (2017–2018),
jf. Innst. 333 L (2017–2018) og Prop. 89 L (2017–2018))
Presidenten: Ingen
har bedt om ordet.
Etter at det var ringt til votering,
sa
presidenten: Då
er me klare til å gå til votering.
Presidenten: Under
debatten er det sett fram tre forslag. Det er
forslag
nr. 1, frå Svein Roald Hansen på vegner av Arbeidarpartiet, Senterpartiet,
Miljøpartiet Dei Grøne og Raudt
forslag
nr. 2, frå Sigbjørn Gjelsvik på vegner av Senterpartiet
forslag
nr. 3, frå Seher Aydar på vegner av Raudt
Det vert votert over forslag nr.
3, frå Raudt. Forslaget lyder:
«Stortinget ber regjeringen i forbindelse
med forslaget til statsbudsjett for 2019 fastsette skattesatsen
for kildeskatt for utenlandske arbeidstakere på midlertidig opphold
til 26 pst.»
Sosialistisk Venstreparti har varsla
støtte til forslaget.
Forslaget frå Raudt vart med 93
mot 8 røyster ikkje vedteke.
(Voteringsutskrift kl. 18.57.23)
Presidenten: Det
vert votert over forslag nr. 2, frå Senterpartiet. Forslaget lyder:
«Stortinget ber regjeringen gjøre
en ny vurdering av de foreslåtte endringene i skattlegging og rapportering
om naturalytelser og komme tilbake til Stortinget med et nytt forslag
som ivaretar hensynet til brede skattegrunnlag og forenkling av
rapportering.»
Raudt har varsla støtte til forslaget.
Forslaget frå Senterpartiet vart
med 90 mot 12 røyster ikkje vedteke.
(Voteringsutskrift kl. 18.57.52)
Presidenten: Det
vert votert over forslag nr. 1, frå Arbeidarpartiet, Senterpartiet,
Miljøpartiet Dei Grøne og Raudt. Forslaget lyder:
«I
I lov 21. desember 2007 nr. 199
om toll og vareførsel (tolloven) gjøres følgende endring:
§ 5-9 oppheves.
II
I lov 19. juni nr. 58 om merverdiavgift
(merverdiavgiftsloven) gjøres følgende endring:
§ 7-2 første ledd første punktum
skal lyde:
(1) Det skal ikke beregnes merverdiavgift
ved innførsel av varer som nevnt i tolloven § 5-1, § 5-2 første
ledd bokstav b og c, § 5-3, § 5-4 første ledd bokstav a, c, d, f
og g, § 5-5, § 5-6 og § 5-7 første ledd bokstav e.
III
Endringene under I og II trer i
kraft 1. august 2018.»
Forslaget frå Arbeidarpartiet,
Senterpartiet, Miljøpartiet Dei Grøne og Raudt vart med 60 mot 42
røyster ikkje vedteke.
(Voteringsutskrift kl. 18.58.16)
Komiteen hadde
tilrådd Stortinget å gjera følgjande vedtak til
om endring i lov 3. desember 1948
nr. 7 om pensjonstrygd for sjømenn
I
I lov 3. desember
1948 nr. 7 om pensjonstrygd for sjømenn gjer ein følgjande endring:
Pensjonstrygden
kan, uten hinder av taushetsplikt, innhente fra Folkeregisteret
de opplysninger som er nødvendige for å utføre oppgaver etter denne
loven. Pensjonstrygden skal også ha tilgang til opplysninger i registeret
til utredning og produksjon av statistikk.
II
Endringa under I tek til å gjelde
frå 1. oktober 2018.
om endring i lov 28. juli 1949
nr. 26 om Statens 
pensjonskasse
I
I lov 28. juli
1949 nr. 26 om Statens pensjonskasse gjer ein følgjande endring:
§ 45 a Statens pensjonskasse skal, uten
hinder av taushetsplikt, ha tilgang til opplysninger i Folkeregisteret
som er nødvendig for forvaltning og beregning av ytelser som Pensjonskassen
administrerer. Pensjonskassen skal også ha tilgang til opplysninger
i registeret til utredning og produksjon av statistikk.
II
Endringa under I tek til å gjelde
frå 1. oktober 2018.
om endring i lov 28. juni 1957
nr. 12 om pensjonstrygd for fiskere
I
I lov 28. juni
1957 nr. 12 om pensjonstrygd for fiskere gjer ein følgjande endring:
Garantikassen
kan, uten hinder av taushetsplikt, innhente fra Folkeregisteret
de opplysninger som er nødvendige for å utføre oppgaver etter denne
loven. Garantikassen skal også ha tilgang til opplysninger i registeret
til utredning og produksjon av statistikk.
II
Endringa under I tek til å gjelde
frå 1. oktober 2018.
om endringar i lov 2. juni 1978
nr. 38 om anerkjennelse av utenlandske skilsmisser og separasjoner
I
I lov 2. juni
1978 nr. 38 om anerkjennelse av utenlandske skilsmisser og separasjoner
gjer ein følgjande endringar:
§ 6. Folkeregistermyndigheten skal,
uten hinder av taushetsplikt, gi de opplysningene som er nødvendige
for å avgjøre om en utenlandsk separasjon eller skilsmisse kan anerkjennes
i Norge.
II
Endringane under I tek til å gjelde
straks.
om endringar i barnelova
I
I lov 8. april
1981 nr. 7 om barn og foreldre gjer ein følgjande endringar:
Dersom mora eller barnet bur på
sperra adresse, jf. lov 9. desember
2016 nr. 88 om folkeregistrering med forskrifter, eller
det er søkt om eller gjeve løyve til å nytte fiktive personopplysningar
for mora eller barnet, jf. lov 4. august 1995 nr. 53 om politiet
§ 14 a, kan saka reisast for Oslo tingrett.
Dersom barnet
bur på sperra adresse, jf. lov 9. desember 2016
nr. 88 om folkeregistrering med forskrifter, eller det
er søkt om eller gjeve løyve til å nytte fiktive personopplysningar
for barnet, jf. lov 4. august 1995 nr. 53 om politiet § 14 a, kan
saka reisast for Oslo tingrett.
Folkeregistermyndigheita
skal, utan hinder av teieplikt, gje dei opplysingane som er naudsynte
for utføring av oppgåver etter lova her.
II
Endringane under I tek til å gjelde
straks.
om endring i lov 4. juli 1991 nr.
47 om ekteskap
I
I lov 4. juli
1991 nr. 47 om ekteskap gjer ein følgjande endring:
Folkeregistermyndigheten
skal, uten hinder av taushetsplikt, gi de opplysningene som er nødvendige
for utførelsen av oppgaver etter loven her.
II
Endringa under I tek til å gjelde
straks.
om endring i gjeldsordningsloven
I
I lov 17. juli
1992 nr. 99 om frivillig og tvungen gjeldsordning for privatpersoner
gjer ein følgjande endring:
Folkeregistermyndigheten
skal, uten hinder av taushetsplikt, gi de opplysningene som er nødvendige
for namsmyndighetens utførelse av oppgaver etter loven her.
II
Endringa under I tek til å gjelde
straks.
om endring i gravferdsloven
I
I lov 7. juni
1996 nr. 32 om gravplasser, kremasjon og gravferd gjer ein følgjande
endring:
Kirkelig
fellesråd og kommunen kan uten hinder av taushetsplikt innhente
opplysninger fra Folkeregisteret når det er nødvendig for å løse
oppgaver etter loven her.
II
Endringa under I tek til å gjelde
frå 1. oktober 2018.
om endring i folketrygdloven
I
I lov 28. februar
1997 nr. 19 om folketrygd skal kapittel 23 innhaldsliste lyde:
Bestemmelser om
folketrygdens
utgifter står i § 23-1,
arbeidsgiveravgift
står i § 23-2,
trygdeavgift
står i § 23-3,
avgifter
for visse grupper står i § 23-4,
produktavgift
ved fiske m.m. står i § 23-5,
premie
for frivillig forsikring for sykepenger og frivillig yrkesskadetrygd
står i § 23-6,
refusjon
av trygdeutgifter ved trafikkskade står i § 23-7,
refusjon
av trygdeutgifter ved yrkesskade står i § 23-8,
tilskott fra staten
står i § 23-10,
folketrygdfondet
står i § 23-11.
II
Endringa under I tek til å gjelde
straks.
om endring i opplæringslova
I
I lov 17. juli
1998 nr. 61 om grunnskolen og den vidaregåande opplæringa gjer ein
følgjande endring:
Offentlege
myndigheiter kan utan hinder av teieplikt innhente opplysningar
frå Folkeregisteret når det er nødvendig for å utføre oppgåver etter
denne lova. Departementet gir forskrift om kva for opplysningar
som kan innhentast.
II
Endringa under I tek til å gjelde
frå 1. oktober 2018.
om endringar i skatteloven
I
I lov 26. mars
1999 nr. 14 om skatt på formue og inntekt gjer ein følgjande endringar:
5. tilleggsstønader etter § 11 A-4
For øvrig omfatter minstefradraget
fradrag for forsikringspremie mv. etter § 6-47 første ledd e til g.
II
I lov 26. mars
1999 nr. 14 om skatt på formue og inntekt gjer ein følgjande endring:
(3) Gevinst på givers hånd
som følge av gavesalg til mottaker, legges til den inngangsverdi
og det skjermingsgrunnlag mottaker trer inn i etter reglene i første og
annet ledd. Fradragsberettiget
tap på givers hånd som følge av gavesalg til mottaker
trekkes fra den inngangsverdi og det skjermingsgrunnlag mottaker
trer inn i etter reglene i første og annet ledd. Blir skjermingsgrunnlaget
etter regelen i første og annet punktum lavere enn det vederlag
mottaker betalte for aksjen eller andelen, skal skjermingsgrunnlaget
være lik vederlaget.
III
I lov 26. mars
1999 nr. 14 om skatt på formue og inntekt gjer ein følgjande endringar:
(1) Skattyter som har begrenset skatteplikt
etter § 2-3 første ledd h, skal ha standardfradrag etter denne paragraf.
Har personen utelukkkende skatteplikt etter § 2-3 første ledd h,
skal han ha standardfradrag uansett hvor lenge denne skatteplikten
består.
Bestemmelsene
i dette kapittel gjelder beskatning av person for inntekt som er
skattepliktig etter § 2-3 første ledd d-f eller § 2-3 annet ledd.
Det
gis ingen fradrag i inntekt som skattlegges etter bestemmelsene
i dette kapittel. Det gis heller ingen fradrag i fastsatt skatt.
Har
skattyter årlig brutto arbeidsinntekt, jf. § 19-1, over et fastsatt
inntektstak, skal skattlegging skje etter skattelovens alminnelige
regler for hele inntekten.
Har
skattyter andre skattepliktige inntekter enn nevnt i § 19-1, skal
vedkommende skattlegges etter skattelovens alminnelige regler for
alle inntekter. Skattlegging etter bestemmelsene i dette kapittel
kan likevel kombineres med skatteplikt for kildeskatt på pensjon
mv. jf. § 2-3 fjerde ledd, kildeskatt på utbytte jf. § 10-13 og
med inntekt som skattlegges etter artistskatteloven.
Skattyter
i ordningen som blir bosatt i riket jf. § 2-1, skattlegges etter
skattelovens alminnelige regler, men først for inntektsåret etter
det inntektsår vilkårene i § 2-1 er oppfylt. Første punktum gjelder
ikke hvis skattyter har kapitalinntekt over et fastsatt beløp.
Skattyter
kan i stedet velge å bli skattlagt etter skattelovens alminnelige
regler.
Departementet
kan gi forskrift om skattesubjektene i ordningen, jf. § 19-1, inntektstak
for arbeidsinntekt, jf. § 19-3, inntektstak for kapitalinntekt,
jf. § 19-5 annet punktum og vilkår for valgadgang, jf. § 19-6.
IV
Endringane under I tek til å gjelde
straks.
Endringa under II tek til å gjelde
straks med verknad frå og med inntektsåret 2018.
Endringane under III tek til å
gjelde straks med verknad frå og med inntektsåret 2019.
om endring i pasientskadeloven
I
I lov 15. juni
2001 nr. 53 om erstatning ved pasientskader mv. gjer ein følgjande
endring:
Folkeregistermyndigheten
skal, uten hinder av taushetsplikt, gi de opplysninger som er nødvendig
for utførelsen av oppgaver etter denne lov.
II
Endringa under I tek til å gjelde
straks.
om endring i barnetrygdloven
I
I lov 8. mars
2002 nr. 4 om barnetrygd gjer ein følgjande endring:
a)	barnets
mor ikke er registrert som bosatt i Norge i henhold til lov 9. desember 2016 nr. 88 om
folkeregistrering,
II
Endringa under I tek til å gjelde
straks.
om endring i friskolelova
I
I lov 4. juli
2003 nr. 84 om frittståande skolar gjer ein følgjande endring:
Offentlege
myndigheiter kan utan hinder av teieplikt innhente opplysningar
frå Folkeregisteret når det er nødvendig for å utføre oppgåver etter
denne lova. Departementet gir forskrift om kva for opplysningar
som kan innhentast.
II
Endringa under I tek til å gjelde
frå 1. oktober 2018.
om endring i konsesjonsloven
I
I lov 28. november
2003 nr. 98 om konsesjon ved erverv av fast eiendom mv. gjer ein
følgjande endring:
En eiendom er
tatt som reell bolig hvis eieren er registrert bosatt på eiendommen
etter regler fastsatt i eller i medhold av lov 9. desember 2016 nr. 88 om
folkeregistrering.
II
Endringa under I tek til å gjelde
straks.
om endring i merverdiavgiftskompensasjonsloven
I
I lov 12. desember
2003 nr. 108 om kompensasjon av merverdiavgift for kommuner, fylkeskommuner
mv. gjer ein følgjande endring:
Overdragerens rett og plikt til
justering etter første ledd overtas uendret av den overtakende kompensasjonsberettigede
virksomheten.
II
Endringa under I tek til å gjelde
straks med verknad frå 1. januar 2017.
om endring i bidragsinnkrevingsloven
I
I lov 29. april
2005 nr. 20 om innkreving av underholdsbidrag mv. gjer ein følgjande
endring:
Vedtaket kan
påklages til nærmeste overordnede organ eller til det organ som Arbeids- og velferdsdirektoratet bestemmer.
II
Endringa under I tek til å gjelde
straks.
om endring i barnehageloven
I
I lov 17. juni
2005 nr. 64 om barnehager gjer ein følgjande endring:
Offentlige
myndigheter kan uten hinder av taushetsplikt innhente opplysninger
fra Folkeregisteret når det er nødvendig for å utføre oppgaver etter
denne loven. Departementet gir forskrift om hvilke opplysninger
som kan innhentes.
II
Endringa under I tek til å gjelde
frå 1. oktober 2018.
om endringar i skattebetalingsloven
I
I lov 17. juni
2005 nr. 67 om betaling og innkreving av skatte- og avgiftskrav
gjer ein følgjande endringar:
(2) Innbetalt skatt fra upersonlige
skattytere for et inntektsår blir å fordele mellom staten, fylkeskommunen og
kommunen på grunnlag av den samlede fastsatte skatt til staten, skatt til fylkeskommunen
og skatt til kommunen for vedkommende år.
(3) Fradrag for utenlandsk skatt
etter intern norsk rett eller skatteavtale skal for personlige skattytere
fordeles forholdsmessig mellom skatt til staten, fylkeskommunen
og kommunen. For upersonlige skattytere skal tilsvarende fradrag overføres til staten.
(1) Inntil endelig fordeling etter
§§ 8-1 og 8-2 kan foretas, skal innbetalt skatt og trygdeavgift
fordeles foreløpig mellom staten,
fylkeskommunen, kommunen og folketrygden.
(2) Ved foreløpig fordeling gjelder
følgende bestemmelser:
a)	Den
foreløpige fordelingen skal skje på grunnlag av den samlede fastsettingen
av skatt til staten, skatt til fylkeskommunen,
skatt til kommunen og trygdeavgift til folketrygden ved siste skattefastsetting
før inntektsåret.
b)	Hvis
forholdet mellom den samlede fastsettingen av de forskjellige skatter
må antas å bli vesentlig forskjøvet på grunn av endring i skattesatser
eller av andre årsaker, kan Skattedirektoratet ved skjønn fastsette
forholdstall til bruk ved den foreløpige fordelingen.
d)	avgift
ved urettmessig bruk av merket olje etter særavgiftsloven § 1, som forfaller til
betaling tre uker etter at melding om kravet er sendt.
Motregning etter § 13-1 kan påklages
etter tvangsfullbyrdelsesloven § 5-16. Motregningserklæringen kan ikke
påklages senere enn én måned etter at den ble mottatt, med mindre det gjelder prøving
etter § 17-1 femte ledd.
Den som ved urettmessig bruk av
merket mineralolje og avgiftsfri biodiesel har disposisjonsrett
over motorkjøretøy, er ansvarlig for avgift ved slik bruk, jf. særavgiftsloven § 1,
når han har fordel av den urettmessige bruken.
(5) Etter utløpet av fristen i
skatteforvaltningsloven § 15-4 første ledd kan fastsetting etter
skatteforvaltningsloven ikke bringes inn til prøving ved tingretten
i sak om tvangsfullbyrdelse,
midlertidig sikring eller motregning.
Slik prøving skal likevel alltid kunne kreves inntil tre måneder
etter den forføyning som det klages over. Første og annet punktum
gjelder tilsvarende for søksmålsfristen etter tolloven § 12-14 første
ledd. Det kan gis oppfriskning for oversittelse av fristen etter
reglene i tvisteloven §§ 16-12 til 16-14.
II
I lov 17. juni
2005 nr. 67 om betaling og innkreving av skatte- og avgiftskrav
gjer ein følgjande endringar:
a)	skatt
på formue og inntekt og tonnasjeskatt etter skatteloven (formues-
og inntektsskatt) og trygdeavgift etter folketrygdloven kapittel
23, herunder forskuddstrekk, skattetrekk
etter §§ 5-4 og 5-4a, forskuddsskatt og restskatt etter
kapitlene 5 til 7 i loven her, samt krav på skatt fastsatt ved summarisk
fellesoppgjør etter skatteforvaltningsloven § 12-4
(2) Forskuddstrekk, skattetrekk etter § 5-4, arbeidsgiveravgift
og finansskatt på lønn skal betales til skatteoppkreveren for den
kommunen hvor arbeidsgiveren er hjemmehørende eller har sitt hovedkontor. Skattetrekk etter § 5-4a fra
selskaper og innlånere skal betales til skatteoppkreveren for den
kommunen der selskapet eller innlåneren har sitt hovedkontor eller
styret har sitt sete.
c)	arbeidsgiver:
Den som selv eller ved fullmektig utbetaler lønn eller annen godtgjørelse
eller ytelse som det skal foretas forskuddstrekk, skattetrekk etter § 5-4 eller
utleggstrekk i.
Skattyter plikter å sende de meldinger
og å gi de opplysninger som er nødvendige for at skattekontoret skal
få fastsatt og regulert forskuddstrekk, forskuddsskatt og skattetrekk
etter § 5-4 i samsvar med bestemmelsene i denne del av
loven.
(1) Før inntektsårets begynnelse
skal skattekontoret utstede skattekort som angir trekkets størrelse
og hvordan trekk skal
gjennomføres, for alle skattytere som må forutsettes å få trekkpliktig
inntekt av betydning. Skattekontoret kan når som helst i løpet av
inntektsåret utstede nytt skattekort når det er gjort feil ved skattekortet, eller
når andre særlige grunner gjør det urimelig å ikke utstede nytt
skattekort. Skattekort gjøres tilgjengelig for arbeidsgiver elektronisk.
(1) Arbeidsgiver plikter av eget
tiltak å foreta forskuddstrekk i henhold til det til enhver tid
gjeldende skattekortet og reglene i dette kapitlet. Arbeidsgiver som utbetaler lønn
mv. til skattyter etter reglene i skatteloven kapittel 19 (kildeskatteordning),
plikter å foreta skattetrekk i henhold til det til enhver tid gjeldende
skattekortet og reglene om skattetrekk av slike utbetalinger i dette
kapitlet.
(1) Forskuddstrekket eller skattetrekket etter § 5-4 første
ledd (kildeskatteordning) gjennomføres ved at arbeidsgiveren,
eller selskapet som nevnt i § 5-4 annet ledd, beregner trekkbeløpet
og holder dette tilbake i oppgjøret med skattyteren. Forskuddstrekket eller skattetrekket gjennomføres
når det oppstår adgang for skattyteren til å få godtgjørelsen utbetalt,
selv om oppgjør for denne først finner sted på et senere tidspunkt.
(2) Arbeidsgiveren har plikt til
å sørge for at det blir gjennomført forskuddstrekk eller skattetrekk også
i tilfeller der skattyteren selv innkrever sin godtgjørelse. Skattyteren
plikter da å innbetale forskuddstrekket eller skattetrekket til
arbeidsgiveren.
(3) Når skattyteren mottar naturalytelser,
skal arbeidsgiveren gjennomføre forskuddstrekk eller skattetrekk så
langt de kontante ytelser rekker. Er det ikke dekning for det samlede
beregnede trekk i de kontante ytelsene, plikter arbeidsgiveren straks
å melde fra om forholdet til skattekontoret.
(1) Arbeidsgiver skal ukrevet levere
opplysninger om forskuddstrekk for hver kalendermåned etter reglene
i a-opplysningsloven. Det
samme gjelder for skattetrekk etter § 5-4 første ledd (kildeskatteordning). Forsikringsselskap
som er trekkpliktig etter § 5-4 annet ledd, skal levere opplysninger
om foretatt forskuddstrekk etter reglene i a-opplysningsloven. Selskap
mv. som er trekkpliktig etter § 5-4a første ledd, skal levere opplysninger
på den måte som departementet bestemmer.
(1) Forskuddstrekk og skattetrekk etter
§ 5-4 tilhører skatte- og avgiftskreditorene. Den som foretar trekket skal
sette beløpet inn på særskilt bankkonto (skattetrekkskonto).
(1) Når årsregnskapet til en arbeidsgiver
som har plikt til å foreta forskuddstrekk, skattetrekk etter § 5-4 første
ledd (kildeskatteordning) eller utleggstrekk, er fastsatt
i strid med bestemmelser i eller i medhold av regnskapsloven eller
bokføringsloven eller god regnskapsskikk eller bokføringsskikk,
kan skattekontoret pålegge at ett eller flere årsregnskap revideres
av en registrert eller statsautorisert revisor i samsvar med revisorloven § 2-2
for følgende selskap:
a)	aksjeselskap
der det er truffet beslutning i medhold av fullmakt etter aksjeloven
§ 7-6,
b)	selskap
som nevnt i regnskapsloven § 1-2 første ledd nr. 13 som er organisert
etter en utenlandsk selskapsform som i det vesentligste tilsvarer
definisjonen av aksjeselskap i aksjeloven § 1-1 annet ledd, og som
ikke har revisjonsplikt etter revisorloven § 2-1.
(1) Skattekontoret
kan i forbindelse med kontroll pålegge arbeidsgivere og andre som
etter loven har plikt til å foreta forskuddstrekk, skattetrekk etter § 5-4 eller
utleggstrekk, å oppbevare regnskapsmateriale etter bokføringsloven
§ 13 første ledd nr. 1 til 4 i mer enn fem år etter regnskapsårets
slutt.
(2) I
enkeltpersonforetak rettes pålegg etter første ledd til foretakets
innehaver. I selskap, samvirkeforetak, forening, institusjon eller
innretning rettes pålegget til daglig leder av virksomheten, eller
styrelederen dersom virksomheten ikke har daglig leder.
Trukket
skatt etter § 5-4 første ledd og betalt skatt, jf. § 10-10 første
ledd, omgjøres til forskudd på skatt når skattyter trer ut av kildeskatteordningen
innenfor et inntektsår, jf. reglene i skatteloven kapittel 19.
(1) Forskuddstrekk, skattetrekk etter § 5-4 første
ledd (kildeskatteordning), arbeidsgiveravgift og finansskatt på
lønn for de to foregående kalendermånedene forfaller til betaling
hver 15. januar, 15. mars, 15. mai, 15. juli, 15. september og 15. november.
(1) Dersom forskuddstrekk eller skattetrekk etter § 5-4
første ledd (kildeskatteordning) ikke blir foretatt i
samsvar med reglene i kapittel 5 eller trukket beløp ikke blir betalt
i samsvar med § 10-10, er de som har plikt til å foreta forskuddstrekk eller skattetrekk ansvarlig
for beløpet. Det samme gjelder dersom et utleggstrekk etter § 14-4
ikke blir foretatt og oppgjør ikke blir gitt i samsvar med §§ 10-50
og 14-5. Unnlatelse av å foreta trekk medfører likevel ikke ansvar
når det godtgjøres at forholdet ikke skyldes forsømmelse eller mangel
på tilbørlig aktsomhet fra arbeidsgiver eller noen i hans tjeneste.
III
I lov 17. juni
2005 nr. 67 om betaling og innkreving av skatte- og avgiftskrav
gjer ein følgjande endring:
(1) Arbeidsgiver plikter av eget
tiltak å foreta forskuddstrekk i henhold til det til enhver tid
gjeldende skattekortet og reglene i dette kapitlet. Dersom en arbeidstaker i et tjenesteforhold
mottar ytelse som nevnt i § 5-6 fra andre enn den som har arbeidstakeren
i sin tjeneste, påhviler pliktene etter dette kapitlet likevel den
som har arbeidstakeren i sin tjeneste. Arbeidsgiver som utbetaler
lønn mv. til skattyter etter reglene i skatteloven kapittel 19 (kildeskatteordning),
plikter å foreta skattetrekk i henhold til det til enhver tid gjeldende
skattekortet og reglene om skattetrekk av slike utbetalinger i dette
kapitlet.
IV
Endringane under I tek til å gjelde
straks.
Endringane under II tek til å gjelde
straks med verknad for inntektsåret 2019.
Endringa under III tek til å gjelde
1. januar 2019 med verknad for inntektsåret 2019.
om endring i matrikkellova
I
I lov 17. juni
2005 nr. 101 om eigedomsregistrering gjer ein følgjande endring:
Kommunen og sentral matrikkelstyresmakt
kan utan hinder av teieplikt innhente opplysningar frå Folkeregisteret når
det er nødvendig for å løyse oppgåver etter lova her.
II
Endringa under I tek til å gjelde
straks.
om endring i merverdiavgiftsloven
I
I lov 19. juni
2009 nr. 58 om merverdiavgift gjer ein følgjande endring:
(6)
Inngående merverdiavgift skal ikke justeres når kommunale vann-
og avløpsanlegg overdras som følge av vedtak om sammenslåing eller
deling etter lov 15. juni 2001 nr. 70 om fastsetjing og endring
av kommune- og fylkesgrenser §§ 4 og 5. Overdragerens rett og plikt
til justering overtas uendret av det overtakende avgiftssubjektet.
II
Endringa under I tek til å gjelde
straks med verknad frå 1. januar 2017.
om endring i sosialtjenesteloven
I
I lov 18. desember
2009 nr. 131 om sosiale tjenester i arbeids- og velferdsforvaltningen
gjer ein følgjande endring:
I
saker som gjelder tjenester etter denne loven, skal kommunen, uten
hinder av taushetsplikt, ha tilgang til nødvendige opplysninger
i Folkeregisteret. Kommunen skal også ha tilgang til opplysningene
i registeret i forbindelse med utredning og produksjon av statistikk.
II
Endringa trer i kraft 1. oktober
2018.
om endring i a-opplysningsloven
I
I lov 22. juni
2012 nr. 43 om arbeidsgivers innrapportering av ansettelses- og
inntektsforhold m.m. gjer ein følgjande endring:
Skattemyndighetene
skal, uten hinder av taushetsplikt hos folkeregistermyndigheten,
ha tilgang til opplysninger fra Folkeregisteret som er nødvendige
for utførelsen av oppgaver etter denne loven.
II
I lov 22. juni
2012 nr. 43 om arbeidsgivers innrapportering av ansettelses- og
inntektsforhold m.m. gjer ein følgjande endringar:
Skattekontoret kan
ilegge den som ikke innrapporterer alle opplysninger innen fristen
i § 4, en daglig løpende tvangsmulkt frem til opplysningene er levert. Samlet
tvangsmulkt kan ikke overstige 1 000 ganger rettsgebyret. Departementet
kan i forskrift gi regler om hvordan den daglige tvangsmulkten skal
fastsettes.
Vedtak om tvangsmulkt er tvangsgrunnlag
for utlegg.
Vedtak om tvangsmulkt kan påklages
til Skattedirektoratet. Vedtak
om tvangsmulkt kan påklages i samsvar med reglene om klage over
enkeltvedtak i skatteforvaltningsloven kapittel 13.
Tvangsmulkt kan helt eller delvis
ettergis dersom det blir gjort sannsynlig at forpliktelsen ikke
er overholdt som følge av forhold utenfor den opplysningspliktiges
kontroll eller dersom særlige rimelighetsgrunner tilsier det.
Saksbehandlingsreglene
i skatteforvaltningsloven gjelder så langt de passer ved behandling
av klage over vedtak om tvangsmulkt.
Skattekontoret kan
ilegge den som ikke leverer alle opplysninger innen fristen i § 4,
et overtredelsesgebyr. Gebyret kan ikke overstige 15 ganger rettsgebyret.
Departementet kan i forskrift gi regler om hvordan gebyret skal
fastsettes.
Bestemmelsene i § 10 annet til syvende ledd gjelder tilsvarende
for overtredelsesgebyr.
III
Endringa under I tek til å gjelde
straks.
Endringane under II tek til å gjelde
1. august 2018.
om endring i utenrikstjenesteloven
I
I lov 13. februar
2015 nr. 9 om utenrikstjenesten gjer ein følgjande endring:
Utenrikstjenesten
kan uten hinder av taushetsplikt innhente fra folkeregistermyndigheten
de opplysningene som er nødvendige for utførelsen av oppgaver etter
denne loven eller andre oppgaver som er fastsatt i lov.
II
Endringa under I tek til å gjelde
straks.
om endringar i skatteforvaltningsloven
I
I lov 27. mai
2016 nr. 14 om skatteforvaltning gjer ein følgjande endringar:
(3)
Skattemyndighetene skal, uten hinder av taushetsplikt hos folkeregistermyndigheten,
ha tilgang til opplysninger fra Folkeregisteret som er nødvendige
for fastsetting av skatt.
Skattemyndighetene kan utstede
skattemeldinger med forhåndsutfylt informasjon som har betydning for fastsetting
av skattegrunnlaget etter kapittel 9.
h)	tollmyndighetene
gi opplysninger om vareførselen til og fra landet av betydning for
skattemyndighetenes fastsetting av skatt ved innførsel.
II
I lov 27. mai
2016 nr. 14 om skatteforvaltning gjer ein følgjande endring:
b)	landet
der morselskapet er hjemmehørende har inngått
en folkerettslig overenskomst med Norge som gir grunnlag for utveksling
av opplysninger, men ikke har en avtale om automatisk
utveksling av meldinger med virkning ved utløpet av det året det
skal leveres melding etter første ledd,
eller
III
I lov 27. mai
2016 nr. 14 om skatteforvaltning gjer ein følgjande endringar:
(5)
Skattepliktig som bare har inntekt som skattlegges etter kapittel
19 i skatteloven (kildeskatteordning), er fritatt fra å levere skattemelding.
(1) Arbeidsgivere som skal foreta
lønnstrekk for skatt etter Svalbardskatteloven § 3-1, Jan Mayen-skatteloven § 1 og skatteloven
kapittel 19 (kildeskatteordning), skal levere melding
om foretatt lønnstrekk etter reglene i a-opplysningsloven.
(3) Trekkpliktige fastsetter grunnlaget
for skatt av inntekt etter
skatteloven kapittel 19 (kildeskatteordning), artistskatt,
skatt av utbytte som er skattepliktig etter skatteloven § 10-13,
og skatt som skal beregnes etter Svalbardskatteloven § 3-1, ved
levering av melding om trekk som nevnt i § 8-8.
(2) Trekkpliktige beregner skatt av inntekt etter skatteloven
kapittel 19 (kildeskatteordning), artistskatt, skatt av
utbytte som er skattepliktig etter skatteloven § 10-13, og skatt
som skal beregnes etter Svalbardskatteloven § 3-1, av grunnlaget
som er fastsatt etter § 9-1 tredje ledd.
Trekkpliktige
etter skattebetalingsloven
§ 5-4 første ledd (kildeskatteordning), Svalbardskatteloven
§ 3-1, Jan Mayen-skatteloven og artistskatteloven kan på samme måte
endre opplysninger i levert melding om trekk.
Skattemyndighetene kan treffe vedtak
om endring av skattefastsetting etter § 12-1 overfor den som har trekkplikt
etter skattebetalingsloven
§ 5-4 første ledd (kildeskatteordning), artistskatteloven,
Svalbardskatteloven og Jan Mayen-skatteloven.
IV
I lov 27. mai
2016 nr. 14 om skatteforvaltning gjer ein følgjande endringar:
(2) Dersom en arbeidstaker i et tjenesteforhold
mottar ytelse som nevnt i første ledd fra andre enn den som har
arbeidstakeren i sin tjeneste, påhviler plikten til å gi opplysninger
etter bestemmelsen her likevel den som har arbeidstakeren i sin
tjeneste.
V
I lov 27. mai
2016 nr. 14 om skatteforvaltning gjer ein følgjande endring:
(2) Skatteklagenemnda er klageinstans
ved klage over vedtak om fastsetting av formues- og inntektsskatt, Jan
Mayen-skatt, artistskatt, merverdiavgift, petroleumsskatt som ikke
er omfattet av fjerde ledd, finansskatt på lønn og arbeidsgiveravgift.
Det samme gjelder klage over vedtak om registrering eller sletting
i Merverdiavgiftsregisteret, når det samtidig klages over vedtak
etter § 12-1 som har direkte sammenheng med registrerings- eller
slettingsvedtaket. Skatteklagenemnda
skal ikke være klageinstans ved klager over vedtak om liten skatteevne
etter skatteloven § 17-4. Departementet kan gi forskrift om at Skattedirektoratet
gjøres til klageinstans ved klager over vedtak om fastsetting av
formues- og inntektsskatt, merverdiavgift og arbeidsgiveravgift
når klagen gjelder mindre beløp. Saker som skal avgjøres av Skatteklagenemnda,
forberedes for nemnda av sekretariatet for Skatteklagenemnda.
VI
Endringane under I tek til å gjelde
straks.
Endringa under II tek til å gjelde
straks med verknad for rekneskapsår som begynner 1. januar 2018
eller seinare.
Endringane under III tek til å
gjelde straks med verknad for inntektsåret 2019.
Endringane under IV tek til å gjelde
1. januar 2019 med verknad for inntektsåret 2019.
Endringa under V tek til å gjelde
1. august 2018.
om endring i folkeregisterloven
I
I lov 9. desember
2016 nr. 88 om folkeregistrering gjer ein følgjande endring:
Fødselsnummer kan ellers endres
når adopsjonsmyndigheten har bedt om nytt fødselsnummer der det
er innvilget adopsjon av spedbarn etter adopsjonsloven § 14.
II
Endringa under I tek til å gjelde
straks.
om endringar i lov 20. desember
2016 nr. 111 om endring i lov 26. mars 1999 nr. 14 om skatt på formue
og inntekt (skatteloven)
I
I lov om endring
i lov 20. desember 2016 nr. 111 om endring i lov 26. mars 1999 nr.
14 om skatt på formue og inntekt (skatteloven) gjer ein følgande
endring:
Personlig skattyter kan i inntektsåret
2017 og 2018 overføre børsnoterte aksjer, børsnoterte egenkapitalbevis
og andeler i aksjefond til aksjesparekonto uten beskatning. Kontohavers
innskudd på kontoen settes til kontohaverens inngangsverdi på de
overførte aksjene og andelene. Ubenyttet skjerming knyttet til de
overførte aksjene og andelene anses etter overføringen som ubenyttet
skjerming knyttet til aksjesparekontoen. Overføres det aksjer med negativ
inngangsverdi, skal den negative inngangsverdien likevel regnes
som skattepliktig inntekt. Skattepliktig negativ inngangsverdi etter
fradrag for ubenyttet skjerming, oppjusteres med 1,33. Kontohaverens
innskudd på kontoen ved overføring av aksjer med negativ inngangsverdi,
settes til null.
II
Endringa tek til å gjelde straks
med verknad frå 26. april 2018.
om endring i eierseksjonsloven
I
I lov 16. juni
2017 nr. 65 om eierseksjoner gjer ein følgjande endring:
Kommunen
kan uten hinder av taushetsplikt innhente opplysninger fra Folkeregisteret
når det er nødvendig for å løse oppgaver etter loven her.
II
Endringa under I tek til å gjelde
straks.
om endringar i lov 19. desember
2017 nr. 118 om endringer i eigedomsskattelova
I
I lov 19. desember
2017 nr. 118 om endringer i lov 6. juni 1975 nr. 29 om eigedomsskatt
til kommunane gjer ein følgjande endringar:
Kommunar som i skatteåret 2018
skreiv ut eigedomsskatt på verk og bruk kan frå og med skatteåret 2019
til og med skatteåret 2024 i
staden for eller i tillegg til utskriving etter § 3 skrive
ut eigedomsskatt på eit særskilt fastsett grunnlag.
Kommunar
som ikkje skriv ut eigedomsskatt på næringseigedom etter § 3, men som
i skatteåret 2018 skreiv ut eigedomsskatt på verk og bruk, kan i
perioden nemnd i første ledd første punktum skrive ut eigedomsskatt
på bygningar og grunnareal så langt desse var omfatta av eigedomsskattegrunnlaget
for verk og bruk i skatteåret 2018.
II
Endringane under I tek til å gjelde
straks med verknad frå og med skatteåret 2019.
Presidenten: Det
vert votert over K III og W II.
Senterpartiet har varsla at dei
vil røysta imot.
Tilrådinga frå komiteen vart vedteken
med 90 mot 11 røyster.
(Voteringsutskrift kl. 18.58.43)
Presidenten: Det
vert votert over S II § 5-4 første ledd og Y IV.
Senterpartiet og Raudt har varsla
at dei vil røysta imot.
Tilrådinga frå komiteen vart vedteken
med 90 mot 12 røyster.
(Voteringsutskrift kl. 18.59.12)
Presidenten: Det
vert votert over Y V.
Arbeidarpartiet og Senterpartiet
har varsla at dei vil røysta imot.
Tilrådinga frå komiteen vart vedteken
med 63 mot 39 røyster.
(Voteringsutskrift kl. 18.59.33)
Presidenten: Det
vert så votert over A til og med Å, alle romartal og paragrafar
med unnatak av dei romartala og paragrafane det allereie er votert
over.
Tilrådinga frå komiteen vart samrøystes
vedteken.
Presidenten: Det
vert votert over overskrifta til lovene og lovene i det heile.
Overskrifta til lovene og lovene
i det heile vart samrøystes vedtekne.
Presidenten: Lovvedtaka
vil verta førte opp til andre gongs behandling i eit seinare møte
i Stortinget.
Presidenten: Under
debatten har Ingrid Heggø sett fram eit forslag på vegner av Arbeidarpartiet,
Senterpartiet, Sosialistisk Venstreparti, Miljøpartiet Dei Grøne
og Raudt. Forslaget lyder:
«Stortinget ber regjeringa snarast
legge fram forslag om lovvedtak om utsett iverksetting av lov 19. desember
2017 nr. 118 om endringer i eigedomsskattelova med verknad frå og
med skatteåret 2020.»
Forslaget frå Arbeidarpartiet,
Senterpartiet, Sosialistisk Venstreparti, Miljøpartiet Dei Grøne
og Raudt vart med 52 mot 50 røyster ikkje vedteke.
(Voteringsutskrift kl. 19.00.44)
Komiteen hadde
tilrådd Stortinget å gjera følgjande
Dokument 8:158 S (2017–2018) –
Representantforslag frå stortingsrepresentantane Ingrid Heggø, Fredric Holen
Bjørdal, Åsunn Lyngedal, Stein Erik Lauvås, Ingalill Olsen, Hege
Haukeland Liadal, Magne Rommetveit, Lise Christoffersen, Arild Grande
og Lene Vågslid om å utsetje iverksetjing av vedtekne endringar
i eigedomsskattelova og presisering i vilkåra for å nytte overgangsregelen
– vedtas ikke.
Presidenten: Arbeidarpartiet,
Senterpartiet, Sosialistisk Venstreparti, Miljøpartiet Dei Grøne
og Raudt har varsla at dei vil røysta imot.
Tilrådinga frå komiteen vart vedteken
med 53 mot 49 røyster.
(Voteringsutskrift kl. 19.01.30)
Komiteen hadde
tilrådd Stortinget å gjera følgjande
Stortinget ber regjeringa vurdere
om utvida grunnlag for meirverdiavgift på finansielle tenester og
avgift på margininntekter er ein modell som det framleis bør jobbast
med å innføre eller ikkje. Vidare ber Stortinget regjeringa om å
gi ei vurdering av forslaget om forhøgd selskapsskatt som vert betalt
inn i terminar. Stortinget ber regjeringa komme attende til Stortinget
med omtale av dette på eigna måte, seinast i statsbudsjettet for
2019.
Stortinget ber regjeringa komme
attende til Stortinget på eigna måte, seinast i samband med statsbudsjettet
for 2020, med framlegg om ei provenynøytral omlegging av finansskatten
og der forhøgd arbeidsgivaravgift vert fjerna.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt fem forslag. Det er
forslaga
nr. 1–3, frå Svein Roald Hansen på vegner av Arbeidarpartiet, Senterpartiet,
Sosialistisk Venstreparti, Miljøpartiet Dei Grøne og Raudt
forslaga
nr. 4 og 5, frå Sigbjørn Gjelsvik på vegner av Senterpartiet, Sosialistisk
Venstreparti og Raudt
Det vert votert over forslaga nr.
4 og 5, frå Senterpartiet, Sosialistisk Venstreparti og Raudt.
Forslag nr. 4 lyder:
«Stortinget ber regjeringen snarest
og seinest i forbindelse med statsbudsjettet for 2019 fremme forslag
om å reversere økningen i avgiftene på sukker- og sjokoladevarer
og alkoholfrie drikkevarer som ble vedtatt gjennom behandlingen
av statsbudsjettet for 2018.»
Forslag nr. 5 lyder:
«Stortinget ber regjeringen seinest
i forbindelse med statsbudsjettet for 2019 komme tilbake til Stortinget
med forslag til endringer i avgiftssystemet som premierer produsenter
som reduserer sukkerinnholdet i sine produkter.»
Forslaga frå Senterpartiet, Sosialistisk
Venstreparti og Raudt vart med 83 mot 19 røyster ikkje vedtekne.
(Voteringsutskrift kl. 19.02.30)
Presidenten: Det
vert votert over forslaga nr. 1–3, frå Arbeidarpartiet, Senterpartiet,
Sosialistisk Venstreparti, Miljøpartiet Dei Grøne og Raudt.
Forslag nr. 1 lyder:
«Stortinget ber regjeringen seinest
i forbindelse med statsbudsjettet for 2019 komme tilbake til Stortinget
med forslag om avgiftsendringer som kan bidra til å styrke folkehelsen,
der det legges vekt på at endringene skal skape langsiktighet for
norsk næringsliv.»
Forslag nr. 2 lyder:
«Stortinget ber regjeringen seinest
i forbindelse med statsbudsjettet for 2019 komme tilbake til Stortinget
med forslag om å oppheve ordningen med avgiftsfri privatimport for
sendinger under 350 kroner for å styrke norsk næringsliv og gi flere
arbeidsplasser i Norge.»
Forslag nr. 3 lyder:
«Stortinget ber regjeringen seinest
i forbindelse med statsbudsjettet for 2019 komme tilbake til Stortinget
med forslag om å skaffe til veie mer kunnskap og statistikk om grensehandelen
og dens omfang, slik at man i fremtiden kan treffe bedre beslutninger
for norske forbrukere, norsk næringsliv og folkehelsen.»
Forslaga frå Arbeidarpartiet, Senterpartiet,
Sosialistisk Venstreparti, Miljøpartiet Dei Grøne og Raudt vart med
54 mot 48 røyster ikkje vedtekne.
(Voteringsutskrift kl. 19.02.50)
Komiteen hadde
tilrådd Stortinget å gjera følgjande
Stortinget ber regjeringen utrede
fjerning av avgiftsfritaket for varesendinger fra utlandet med verdi
under 350 kroner og komme tilbake til Stortinget senest i forbindelse
med statsbudsjettet for 2019.
Presidenten: Høgre,
Framstegspartiet og Venstre har varsla at dei vil røysta imot.
Tilrådinga frå komiteen vart vedteken
med 54 mot 48 røyster.
(Voteringsutskrift kl. 19.03.20)
Presidenten: Under
debatten er det sett fram to forslag. Det er
forslag
nr. 1, frå Kari Elisabeth Kaski på vegner av Sosialistisk Venstreparti,
Miljøpartiet 
Dei Grøne og Raudt
forslag
nr. 2, frå Kari Elisabeth Kaski på vegner av Sosialistisk Venstreparti
Det vert votert over forslag nr.
1, frå Sosialistisk Venstreparti, Miljøpartiet Dei Grøne og Raudt.
Forslaget lyder:
«Stortinget ber regjeringen legge
frem forslag om å øke fribeløpet for uføre i forbindelse med forslaget
til statsbudsjett for 2019 og i tillegg legge frem en vurdering
av hvordan dagens avkorting fungerer, ut fra en målsetting om å
gi flere mulighet til å jobbe mer.»
Forslaget frå Sosialistisk Venstreparti,
Miljøpartiet Dei Grøne og Raudt vart med 93 mot 9 røyster ikkje
vedteke.
(Voteringsutskrift kl. 19.03.58)
Presidenten: Det
vert votert over forslag nr. 2, frå Sosialistisk Venstreparti. Forslaget
lyder:
«Stortinget ber regjeringen legge
frem forslag om at fribeløpet i ny uførestønad økes.»
Raudt har varsla støtte til forslaget.
Forslaget frå Sosialistisk Venstreparti
vart med 93 mot 9 røyster ikkje vedteke.
(Voteringsutskrift kl. 19.04.16)
Komiteen hadde
tilrådd Stortinget å gjera følgjande
Dokument 8:215 S (2017–2018) –
Representantforslag fra stortingsrepresentantene Olaug V. Bollestad, Kjell
Ingolf Ropstad og Tore Storehaug om et jobbskattefradrag for uføre
– vedtas ikke.
Presidenten: Raudt
har varsla at dei vil røysta imot.
Voteringstavlene viste at
det var 90 røyster for og 1 røyst imot tilrådinga frå komiteen.
(Voteringsutskrift kl. 19.04.46)
Ingvild Kjerkol (A) (fra salen): Jeg ble ikke registrert.
Presidenten: Då
tek me voteringa på nytt.
Raudt har altså varsla at dei vil
røysta imot.
Tilrådinga frå komiteen vart vedteken
med 99 røyster mot 1 røyst.
(Voteringsutskrift kl. 19.05.13)
Presidenten: Under
debatten er det sett fram i alt 15 forslag. Det er
forslag
nr. 1, frå Svein Roald Hansen på vegner av Arbeidarpartiet, Sosialistisk
Venstreparti, Miljøpartiet Dei Grøne og Raudt
forslaga
nr. 2 og 3, frå Kari Elisabeth Kaski på vegner av Sosialistisk Venstreparti,
Kristeleg Folkeparti, Miljøpartiet Dei Grøne og Raudt
forslag
nr. 4, frå Kari Elisabeth Kaski på vegner av Sosialistisk Venstreparti,
Kristeleg Folkeparti og Raudt
forslaga
nr. 5 og 6, frå Sigbjørn Gjelsvik på vegner av Senterpartiet og
Raudt
forslaga
nr. 7–13, frå Kari Elisabeth Kaski på vegner av Sosialistisk Venstreparti,
Miljøpartiet Dei Grøne og Raudt
forslag
nr. 14, frå Kjell Ingolf Ropstad på vegner av Kristeleg Folkeparti
og Miljøpartiet Dei Grøne
forslag
nr. 15, frå Kjell Ingolf Ropstad på vegner av Kristeleg Folkeparti
Det vert votert over forslag nr.
15, frå Kristelig Folkeparti. Forslaget lyder:
«Stortinget ber regjeringen åpne
for at SPU kan investere i unotert infrastruktur på den måten Norges
Bank foreslår, med små investeringer i utviklede land med stor grad
av sikkerhet i starten, for å høste erfaringer og bygge kompetanse.»
Forslaget frå Kristelig Folkeparti
vart med 95 mot 7 røyster ikkje vedteke.
(Voteringsutskrift kl. 19.06.13)
Presidenten: Det
vert votert over forslag nr. 14, frå Kristeleg Folkeparti og Miljøpartiet
Dei Grøne. Forslaget lyder:
«Stortinget ber regjeringen fremme
forslag om å opprette et investeringsprogram innen Statens pensjonsfond
utland (SPU), med samme krav til forvaltningen som andre investeringer
i SPU, med formål om å investere i bærekraftige bedrifter og prosjekter
i fattige land, med en målsetting om samlet investeringsramme på
minst 20 mrd. kroner.»
Forslaget frå Kristeleg Folkeparti
og Miljøpartiet Dei Grøne vart med 96 mot 6 røyster ikkje vedteke.
(Voteringsutskrift kl. 19.06.30)
Presidenten: Det
vert votert over forslaga nr. 7–13, frå Sosialistisk Venstreparti,
Miljøpartiet Dei Grøne og Raudt.
Forslag nr. 7 lyder:
«Stortinget ber regjeringen vurdere
om Norges Bank i større grad kan avvike fra referanseindeksen når
det kreves for å gjennomføre en effektiv ansvarlig forvaltning,
og eierskapsdialogen ikke fører frem.»
Forslag nr. 8 lyder:
«Stortinget ber regjeringen sørge
for at uetisk skattepraksis og skatteunndragelse innlemmes blant
uttrekkskriteriene i de etiske retningslinjene for SPU.»
Forslag nr. 9 lyder:
«Stortinget ber regjeringen komme
tilbake med et forslag til endring av Retningslinjer for observasjon
og utelukkelse fra Statens pensjonsfond utland på en måte som sikrer
at:
Selskaper
som bygger eller planlegger å bygge nye kullkraftverk kan utelukkes
fra fondet.
Kraftselskaper
der kullkraft utgjør mer enn 30 pst. av kraftproduksjonen kan utelukkes
fra fondet.
Selskaper
som årlig produserer over 20 millioner tonn termisk kull kan utelukkes
fra fondet.»
Forslag nr. 10 lyder:
«Stortinget ber regjeringen vurdere
om kullkriteriet og operasjonaliseringen av kriteriet er egnet til
å unngå at fondet investerer i selskaper som bygger eller planlegger
å bygge nye kullkraftverk, og som utvinner store mengder kull.»
Forslag nr. 11 lyder:
«Stortinget ber regjeringen instruere
Norges Bank om å loggføre og offentliggjøre møter med selskaper,
registrere tema som er tatt opp, vurdere antatt effekt, fremdrift
og resultater av eierskapsdialogene.»
Forslag nr. 12 lyder:
«Stortinget ber regjeringen instruere
Norges Bank om å offentliggjøre land-for-land-rapporter fra selskapene
på sine nettsider.»
Forslag nr. 13 lyder:
«Stortinget ber regjeringen ta
inn henvisning til FNs konvensjon om sivile og politiske rettigheter (SP)
og International Labour Organization-konvensjonen nr. 169 (ILO-169)
som grunnlag for SPUs etiske retningslinjer for investeringer.»
Forslaga frå Sosialistisk Venstreparti,
Miljøpartiet Dei Grøne og Raudt vart med 93 mot 9 røyster ikkje
vedtekne.
(Voteringsutskrift kl. 19.06.49)
Presidenten: Det
vert votert over forslaga nr. 5 og 6, frå Senterpartiet og Raudt.
Forslag nr. 5 lyder:
«Stortinget ber regjeringen utarbeide
retningslinjer som innebærer at en størst mulig del av fondets virksomhet
skal utføres fra Norge.»
Forslag nr. 6 lyder:
«Stortinget ber regjeringen utrede
om oljefondets aktiviteter i Norge i større grad kan spres slik
at det kommer hele landet til del.»
Forslaga frå Senterpartiet og Raudt
vart med 90 mot 12 røyster ikkje vedtekne.
(Voteringsutskrift kl. 19.07.08)
Presidenten: Det
vert votert over forslag nr. 4, frå Sosialistisk Venstreparti, Kristeleg
Folkeparti og Raudt. Forslaget lyder:
«Stortinget ber regjeringen utrede
grunnlaget for å trekke Statens pensjonsfond utland (SPU) ut av alkoholselskaper.»
Forslaget frå Sosialistisk Venstreparti,
Kristeleg Folkeparti og Raudt vart med 89 mot 13 røyster ikkje vedteke.
(Voteringsutskrift kl. 19.07.25)
Presidenten: Det
vert votert over forslaga nr. 2 og 3, frå Sosialistisk Venstreparti,
Kristeleg Folkeparti, Miljøpartiet Dei Grøne og Raudt.
Forslag nr. 2 lyder:
«Stortinget ber regjeringen om
å gjennomføre en evaluering av menneskerettighetsdimensjonen i det
etiske rammeverket og håndhevingen av det. Evalueringen må vurdere
om SPUs risikoanalyser gir et robust nok grunnlag for investeringsbeslutninger,
spesielt i land med grove brudd på menneskerettighetene og mangel
på åpenhet. Videre må evalueringen omfatte en prinsipiell drøfting
av risiko knyttet til investeringer i statseide selskaper i lukkete,
repressive land og en drøfting av risiko knyttet til eierskap i
telekomselskaper i land med manglende rettssikkerhet og utbredt
overvåking.»
Forslag nr. 3 lyder:
«Stortinget ber regjeringen foreta
en ny og mer grundig gjennomgang av muligheten for å utvikle etiske
retningslinjer for SPUs investeringer i statsobligasjoner, hvor
åpenhetskriterier hos utstederlandene ligger til grunn.»
Forslaga frå Sosialistisk Venstreparti,
Kristeleg Folkeparti, Miljøpartiet Dei Grøne og Raudt vart med 88 mot
14 røyster ikkje vedtekne.
(Voteringsutskrift kl. 19.07.44)
Presidenten: Det
vert votert over forslag nr. 1, frå Arbeidarpartiet, Sosialistisk
Venstreparti, Miljøpartiet Dei Grøne og Raudt. Forslaget lyder:
«Stortinget ber regjeringen utarbeide
forslag til mandat for at SPU kan investere i unotert infrastruktur
for fornybar energi, med samme krav til åpenhet, avkastning og risiko
som for øvrige investeringer i SPU, og komme tilbake til Stortinget
med forslaget våren 2019 og med en vurdering av om investeringene
bør foretas innenfor eller utenfor miljømandatene.»
Forslaget frå Arbeidarpartiet,
Sosialistisk Venstreparti, Miljøpartiet Dei Grøne og Raudt vart
med 64 mot 38 røyster ikkje vedteke.
(Voteringsutskrift kl. 19.08.05)
Komiteen hadde
tilrådd Stortinget å gjera følgjande
Stortinget ber regjeringen legge
frem en vurdering i neste års stortingsmelding om Statens pensjonsfond
av om dagens kriterier for uttrekk av kullselskaper fra SPU er tilstrekkelige
med tanke på å ekskludere selskaper med en betydelig kullrelatert
virksomhet.
Meld. St. 13 (2017–2018) – Statens
pensjonsfond 2018 – vedlegges protokollen.
Tilrådinga frå komiteen vart samrøystes
vedteken.
Komiteen hadde
tilrådd Stortinget å gjera følgjande
Dokument 8:214 S (2017–2018) –
Representantforslag fra stortingsrepresentantene Steinar Reiten,
Geir Jørgen Bekkevold og Kjell Ingolf Ropstad om å etablere et etikkråd
for Statens pensjonsfond Norge etter modell av Statens pensjonsfond
utland – vedlegges protokollen.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt ni forslag. Det er
forslag
nr. 1, frå Åsunn Lyngedal på vegner av Arbeidarpartiet og Miljøpartiet
Dei Grøne
forslaga
nr. 2 og 3, frå Sigbjørn Gjelsvik på vegner av Senterpartiet, Sosialistisk
Venstreparti, Kristeleg Folkeparti, Miljøpartiet Dei Grøne og Raudt
forslag
nr. 4, frå Åsunn Lyngedal på vegner av Arbeidarpartiet
forslag
nr. 5, frå Sigbjørn Gjelsvik på vegner av Senterpartiet, Miljøpartiet
Dei Grøne og Raudt
forslag
nr. 6, frå Sigbjørn Gjelsvik på vegner av Senterpartiet og Raudt
forslaga
nr. 7 og 8, frå Kari Elisabeth Kaski på vegner av Sosialistisk Venstreparti,
Miljøpartiet Dei Grøne og Raudt
forslag
nr. 9, frå Åsunn Lyngedal på vegner av Arbeidarpartiet
Forslag nr. 4 vart trekt under
debatten.
Det vert votert over forslaga nr.
7 og 8, frå Sosialistisk Venstreparti, Miljøpartiet Dei Grøne og
Raudt.
Forslag nr. 7 lyder:
«Stortinget ber regjeringen utrede
hvordan muligheten for salg av fordringer påvirker markedet for forbrukslån,
hvorvidt det innebærer at personer uten betalingsevne får forbrukslån,
og om det er formålstjenlig å begrense salg av fordringer for usikret forbruksgjeld.»
Forslag nr. 8 lyder:
«Stortinget ber regjeringen utrede
om det bør settes som vilkår at usikrede lån kun kan inndrives ved
hjelp av såkalt egeninkasso, altså at kreditor må drive innkrevingen
og inkassovirksomheten selv.»
Forslaga frå Sosialistisk Venstreparti,
Miljøpartiet Dei Grøne og Raudt vart med 93 mot 9 røyster ikkje
vedtekne.
(Voteringsutskrift kl. 19.09.40)
Presidenten: Det
vert votert over forslag nr. 6, frå Senterpartiet og Raudt. Forslaget
lyder:
«Stortinget ber regjeringen vurdere
hvordan ordningen med skyggerating kan gjeninnføres, og hvilke grep
Stortinget og regjeringen kan ta for å oppnå dette, og komme tilbake
til Stortinget med dette senest våren 2019.»
Sosialistisk Venstreparti har varsla
støtte til forslaget.
Forslaget frå Senterpartiet og
Raudt vart med 83 mot 19 røyster ikkje vedteke.
(Voteringsutskrift kl. 19.09.59)
Presidenten: Det
vert votert over forslag nr. 5, frå Senterpartiet, Miljøpartiet
Dei Grøne og Raudt. Forslaget lyder:
«Stortinget ber regjeringen nedsette
en offentlig utredning for å vurdere behovet for nye løsninger og
regler for å sikre tilgang til kontanter.»
Sosialistisk Venstreparti har varsla
støtte til forslaget.
Forslaget frå Senterpartiet, Miljøpartiet
Dei Grøne og Raudt vart med 82 mot 20 røyster ikkje vedteke.
(Voteringsutskrift kl. 19.10.20)
Presidenten: Det
vert votert over forslaga nr. 2 og 3, frå Senterpartiet, Sosialistisk
Venstreparti, Kristeleg Folkeparti, Miljøpartiet Dei Grøne og Raudt.
Forslag nr. 2 lyder:
«Stortinget ber regjeringen fremme
forslag som reduserer bankenes adgang til å ta risiko utenfor kjernevirksomheten
ytterligere.»
Forslag nr. 3 lyder:
«Stortinget ber regjeringen utrede
ulike modeller for rentetak i Norge og komme tilbake til Stortinget
med en anbefalt modell i Finansmarkedsmeldingen 2019.»
Forslaga frå Senterpartiet, Sosialistisk
Venstreparti, Kristeleg Folkeparti, Miljøpartiet Dei Grøne og Raudt vart
med 77 mot 25 røyster ikkje vedtekne.
(Voteringsutskrift kl. 19.10.40)
Presidenten: Det
vert votert over forslag nr. 9, frå Arbeidarpartiet. Forslaget lyder:
«Stortinget ber regjeringen utrede
ulike modeller for et rentetak i Norge og komme tilbake med dette
i Finansmarkedsmeldingen 2019.»
Senterpartiet, Sosialistisk Venstreparti,
Kristeleg Folkeparti, Miljøpartiet Dei Grøne og Raudt har varsla subsidiær
støtte til forslaget.
Forslaget frå Arbeidarpartiet vart
vedteke med 54 mot 48 røyster.
(Voteringsutskrift kl. 19.11.04)
Presidenten: Det
vert votert over forslag nr. 1, frå Arbeidarpartiet og Miljøpartiet
Dei Grøne. Forslaget lyder:
«Stortinget ber regjeringen fremme
en egen stortingsmelding for finansnæringen som viser en helhetlig
næringspolitikk for næringen.»
Forslaget frå Arbeidarpartiet og
Miljøpartiet Dei Grøne vart med 72 mot 30 røyster ikkje vedteke.
(Voteringsutskrift kl. 19.11.26)
Komiteen hadde
tilrådd Stortinget å gjera følgjande
Stortinget ber regjeringen etablere
en regulatorisk sandkasse for fintech i Norge innen utgangen av
2019. En regulatorisk sandkasse bør underlegges Finanstilsynet,
men etableres i samarbeid med finansnæringen og om hensiktsmessig
også inkludere øvrige relevante tilsynsorgan som for eksempel Datatilsynet,
Konkurransetilsynet og Forbrukerombudet.
Presidenten: Raudt
har varsla at dei vil røysta imot.
Tilrådinga frå komiteen vart vedteken
med 97 røyster mot 1 røyst.
(Voteringsutskrift kl. 19.11.46)
Vidare var
tilrådd:
Stortinget ber regjeringen komme
tilbake til Stortinget senest høsten 2018 med et forslag om å forby
aggressiv markedsføring av forbrukslån.
Meld. St. 14 (2017–2018) – Finansmarkedsmeldingen
2018 – vedlegges protokollen.
Tilrådinga frå komiteen vart samrøystes
vedteken.
Komiteen hadde
tilrådd Stortinget å gjera følgjande
Dokument 9 (2017–2018) – Rapport
til Stortinget fra Norges Banks representantskap for 2017 – vedlegges protokollen.
Tilrådinga frå komiteen vart samrøystes
vedteken.
Komiteen hadde
tilrådd Stortinget å gjera følgjande
Meld. St. 3 (2017–2018) – Statsrekneskapen
2017 – vedlegges protokollen.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt tre forslag. Det er forslaga nr.
1–3, frå Svein Roald Hansen på vegner av Arbeidarpartiet, Sosialistisk
Venstreparti, Miljøpartiet Dei Grøne og Raudt.
Forslag nr. 1 lyder:
«Stortinget ber regjeringen evaluere
og informere Stortinget om de konkrete konsekvensene av velferdskuttene
regjeringen omtaler som ABE-reformen, og legge fram konsekvensene
under hvert departement og i alle statlige virksomheter i forslag til
statsbudsjett for 2019.»
Forslag nr. 2 lyder:
«Stortinget ber regjeringen i forslag
til statsbudsjett for 2019 legge fram en framskrivning som viser de
totale konsekvensene av den såkalte ABE-reformen for alle etater
og andre berørte enheter i offentlig sektor dersom reformen fortsetter
ut inneværende stortingsperiode, til 2025 og til 2030.»
Forslag nr. 3 lyder:
«Stortinget ber regjeringen i fremtidige
forslag til statsbudsjett synliggjøre de samlede ABE-kuttene for
alle berørte enheter siden «reformen» ble innført.»
Det vert votert alternativt mellom
desse forslaga og tilrådinga frå komiteen.
Komiteen hadde
tilrådd Stortinget å gjera følgjande
Dokument 8:137 S (2017–2018) –
Representantforslag fra stortingsrepresentantene Kari Elisabeth
Kaski, Gina Barstad, Freddy André Øvstegård, Petter Eide, Karin
Andersen og Solfrid Lerbrekk om en fullstendig gjennomgang av uprioriterte
ostehøvelkutt i velferd og offentlig sektor, av regjeringen omtalt
som avbyråkratisering og effektivisering – vedtas ikke.
Ved alternativ votering mellom
tilrådinga frå komiteen og forslaga frå Arbeidarpartiet, Sosialistisk
Venstreparti, Miljøpartiet Dei Grøne og Raudt vart tilrådinga vedteken
med 65 mot 37 røyster.
(Voteringsutskrift kl. 19.13.29)
Komiteen hadde
tilrådd Stortinget å gjera følgjande
Stortinget samtykker til deltakelse
i en beslutning i EØS-komiteen om innlemmelse i EØS-avtalen av forordning
(EU) 2017/1951 om forlengelse av det europeiske statistikkprogram
til 2020.
Tilrådinga frå komiteen vart samrøystes
vedteken.
Komiteen hadde
tilrådd Stortinget å gjera følgjande
Prop. 90 L (2017–2018) – Endringer
i rettsgebyrloven (gebyr for skifteattest og uskifteattest) – vedtas
ikke.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt sju forslag. Det er forslaga nr.
1–7, frå Torstein Tvedt Solberg på vegner av Arbeidarpartiet, Senterpartiet
og Sosialistisk Venstreparti.
Forslag nr. 1 lyder:
«Stortinget ber regjeringen foreslå
endringer i opplæringsloven for å klargjøre forholdet mellom nasjonale
og lokale utdanningsmyndigheter sin styring av skolen, og lærernes
faglige handlingsrom.»
Forslag nr. 2 lyder:
«Stortinget ber regjeringen om
å innføre en tillitsreform i skolen som bygger på de overordnede prinsippene
som er omtalt i Dokument 8:194 S (2017–2018).»
Forslag nr. 3 lyder:
«Stortinget ber regjeringen nedsette
et utvalg der partene, lærerutdanningsinstitusjonene, elever, lærerstudenter,
skoleeiere og skoleledere er representert, for å gjennomgå det nasjonale
kvalitetsvurderingssystemet i skolen, og bruken av dette i kommunene,
som senest våren 2019 leverer forslag til endringer i samsvar med
prinsippene for tillitsreformen.»
Forslag nr. 4 lyder:
«Stortinget ber regjeringen sørge
for at det totale omfanget av kartlegginger, målinger, rapportering
og dokumentasjonskrav på nasjonalt og lokalt nivå reduseres, slik
at lærernes tid til eleven og lærernes handlingsrom ivaretas.»
Forslag nr. 5 lyder:
«Stortinget ber regjeringen i forbindelse
med fagfornyelsen i skolen gjennomgå dagens eksamenssystem og se
på hvordan standpunktvurdering og eksamen samlet sett kan gi pålitelig
og relevant informasjon om elevenes kompetanse.»
Forslag nr. 6 lyder:
«Stortinget ber regjeringen i samarbeid
med partene utarbeide en konkret og forpliktende plan for hvordan
profesjonsfellesskapet i skolen kan styrkes, uten at dette går på
bekostning av læreres egen tid til for- og etterarbeid.»
Forslag nr. 7 lyder:
«Stortinget ber regjeringen sørge
for at ansettelsesavtaler med skoleledere og rektorer ikke kan inneholde
detaljerte målkrav og indikatorer knyttet til elevresultater.»
Miljøpartiet Dei Grøne og Raudt
har varsla støtte til forslaga.
Forslaga frå Arbeidarpartiet, Senterpartiet
og Sosialistisk Venstreparti vart med 53 mot 49 røyster ikkje vedtekne.
(Voteringsutskrift kl. 19.14.45)
Komiteen hadde
tilrådd Stortinget å gjera følgjande
Stortinget ber regjeringen undersøke
i hvilken grad detaljerte målkrav og indikatorer knyttet til elevresultater
benyttes i ansettelsesavtaler med skoleledere og rektorer. Videre
ber Stortinget regjeringen vurdere konsekvensene av dette sett i
lys av overordnet del av læreplanen og melde tilbake til Stortinget
på egnet måte.
Tilrådinga frå komiteen vart samrøystes
vedteken.
Vidare var
tilrådd:
Stortinget ber regjeringen sørge
for at arbeidet med fagfornyelsen og revidering av opplæringsloven
ivaretar lærerprofesjonens profesjonelle handlingsrom, i tråd med
Overordnet del – verdier og prinsipper for grunnopplæringen.
Stortinget ber regjeringen fortsette
å redusere omfanget av rapportering og dokumentasjon på nasjonalt nivå
samt ta initiativ til at kommunene gjennomgår sine lokale planer
for rapportering og dokumentasjon når nye læreplaner innføres. En
slik gjennomgang bør gjennomføres i samarbeid med partene, lærerutdanningsinstitusjonene,
elever, lærerstudenter, skoleeiere og skoleledere, med sikte på
å redusere dokumentasjonskravene og styrke det lokale handlingsrommet
til skoleeier.
Presidenten: Arbeidarpartiet,
Senterpartiet, Sosialistisk Venstreparti, Miljøpartiet Dei Grøne
og Raudt har varsla at dei vil røysta imot.
Tilrådinga frå komiteen vart vedteken
med 53 mot 49 røyster.
(Voteringsutskrift kl. 19.15.16)
Vidare var
tilrådd:
Stortinget ber regjeringen nedsette
et utvalg der partene i skolesektoren er representert, for å gjennomgå Nasjonalt
kvalitetsvurderingssystem i lys av fagfornyelsen og fremme forslag
til endringer på egnet måte.
Presidenten: Arbeidarpartiet,
Senterpartiet, Sosialistisk Venstreparti, Miljøpartiet Dei Grøne
og Raudt har varsla subsidiær støtte til tilrådinga.
Tilrådinga frå komiteen vart samrøystes
vedteken.
Komiteen hadde
tilrådd Stortinget å gjera følgjande
Stortinget ber regjeringen foreta
en gjennomgang av dagens regelverk for rangering av søkere til høyere
utdanning, inkludert utdanning som i dag ikke gir poeng, og komme
tilbake til Stortinget på egnet måte.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt 13 forslag. Det er
forslaga
nr. 1–7, frå Lars Haltbrekken på vegner av Sosialistisk Venstreparti
og Miljøpartiet Dei Grøne
forslaga
nr. 8–12, frå Lars Haltbrekken på vegner av Sosialistisk Venstreparti
forslag
nr. 13, frå Per Espen Stoknes på vegner av Miljøpartiet Dei Grøne
Det vert votert over forslag nr.
13, frå Miljøpartiet Dei Grøne. Forslaget lyder:
«Stortinget finner at olje- og
energiministerens innsats for å rydde opp i petroleumsforvaltningens feilinformasjon
til Stortinget, upresis bruk av tall og manglende respekt for Stortingets
kompetanse til å legge rammer for petroleumsindustrien, er kritikkverdig.»
Sosialistisk Venstreparti og Raudt
har varsla støtte til forslaget.
Forslaget frå Miljøpartiet Dei
Grøne vart med 93 mot 9 røyster ikkje vedteke.
(Voteringsutskrift kl. 19.16.42)
Presidenten: Det
vert votert over forslaga nr. 8, 9 og 11, frå Sosialistisk Venstreparti.
Forslag nr. 8 lyder:
«Stortinget ber regjeringen stille
som krav at plan for utbygging og drift (PUD) av alle nye petroleumsfelter
skal gjennomføre en full utredning av et utbyggingskonsept der vilkåret
er bruk av kraft fra land-løsning eller annen fornybar energiforsyning for
kraft- og varmebehovet til driften av feltet.»
Forslag nr. 9 lyder:
«Stortinget ber regjeringen stille
som krav at plan for utbygging og drift (PUD) av alle nye petroleumsfelter
sikrer bruk av kraft fra land-løsning eller annen fornybar energiforsyning
for kraft- og varmebehovet til driften av feltet.»
Forslag nr. 11 lyder:
«Stortinget ber regjeringen sørge
for at det gjennomføres en tilleggsutredning for Johan Castberg-feltet,
der kraft- og varmebehovet til driften av feltet dekkes av kraft-fra-land
eller annen fornybar eller utslippsfri energiforsyning, og at denne
gjennomføres og legges fram før Prop. 80 S (2017–2018) sluttbehandles.»
Forslaga frå Sosialistisk Venstreparti
vart med 95 mot 7 røyster ikkje vedtekne.
(Voteringsutskrift kl. 19.17.00)
Presidenten: Det
vert votert over forslaga nr. 10 og 12, frå Sosialistisk Venstreparti.
Forslag nr. 10 lyder:
«Stortinget ber regjeringen pålegge
bruk av Norsk olje og gass og Norsk Industris framforhandlede standardkontrakter
når petroleumsfelter bygges ut.»
Forslag nr. 12 lyder:
«Stortinget ber regjeringen sørge
for følgende nye vilkår for godkjenning av plan for utbygging og drift
av Johan Castberg-feltet:
Rettighetshaverne skal gjennomføre
et program for å sikre teknologiutvikling og kvalifisering av teknologi
for overføring av store kraftmengder til produksjonsskip. Nærmere
tidsramme for gjennomføring settes av Oljedirektoratet.
Rettighetshaverne skal legge fram
en plan for hvordan en områdeløsning for kraft fra land kan gjennomføres.
Nærmere tidsramme for gjennomføring settes av Oljedirektoratet.»
Raudt har varsla støtte til forslaga.
Forslaga frå Sosialistisk Venstreparti
vart med 94 mot 8 røyster ikkje vedtekne.
(Voteringsutskrift kl. 19.17.18)
Presidenten: Det
vert votert over forslaga nr. 1–7, frå Sosialistisk Venstreparti
og Miljøpartiet Dei Grøne.
Forslag nr. 1 lyder:
«Stortinget ber regjeringen sørge
for at vesentlige kontraktsmessige forpliktelser ikke inngås og byggearbeid
ikke påbegynnes, før plan for utbygging og drift (PUD) av en petroleumsutbygging
er godkjent.»
Forslag nr 2 lyder:
«Stortinget ber regjeringen utarbeide
lønnsomhetsberegninger for staten etter skattevirkninger ved vurdering
av alle fremtidige investeringer på norsk sokkel, og at disse beregningene
kommer inn i vurderingsgrunnlaget når nye investeringer skal til behandling
i Stortinget.»
Forslag nr. 3 lyder:
«Stortinget ber regjeringen komme
tilbake til Stortinget med samfunnsøkonomiske beregninger av Castberg-prosjektet
hvor de reelle klimarisikoene og -kostnadene er inkludert.»
Forslag nr. 4 lyder:
«Stortinget ber regjeringen fremme
forslag til endring i «Veiledning til plan for utbygging og drift av
en petroleumsforekomst (PUD) og plan for anlegg og drift av innretninger
for transport og for utnyttelse av petroleum (PAD)». Veiledningen
må sikre at en reell samfunnsøkonomisk analyse presenteres for Stortinget
hvor de reelle klimakostnadene av forslagene presenteres.»
Forslag nr. 5 lyder:
«Stortinget ber regjeringen stille
krav om ilandføring av olje fra Johan Castberg-feltet til Finnmark for
å utløse lokale ringvirkninger.»
Forslag nr. 6 lyder:
«Stortinget ber regjeringen stoppe
videre tildelinger av lisenser inntil Stortinget har fått seg forelagt
korrekt informasjon, og åpningen av Barentshavet kan vurderes på
korrekt grunnlag.»
Forslag nr. 7 lyder:
«Stortinget ber regjeringen komme
tilbake til Stortinget med nye anslag over forekomstene og samfunnsøkonomisk
lønnsomhet knyttet til Barentshavet Sør-Øst. Det forutsettes bl.a.
at en korrekt CO2-pris,
som forutsetter å inkludere kostnadene for å nå 2-gradersmålet,
inkluderes i beregningene. Samfunnskostnadene av global oppvarming
forutsettes også hensyntatt i beregningene.»
Raudt har varsla støtte til forslaga.
Forslaga frå Sosialistisk Venstreparti
og Miljøpartiet Dei Grøne vart med 93 mot 9 røyster ikkje vedtekne.
(Voteringsutskrift kl. 19.17.37)
Komiteen hadde
tilrådd Stortinget å gjera følgjande
Stortinget samtykker i at Olje-
og energidepartementet godkjenner plan for utbygging og drift av
Johan Castberg-feltet.
Stortinget samtykker i at Petoro
AS, som er rettighetshaver for statens deltakerandel (SDØE), kan
delta i utbygging og drift av Johan Castberg-feltet.
Stortinget ber regjeringen sørge
for at senest ved etablering av flere produserende felt i Barentshavet
må disse sees i sammenheng med Johan Castberg og bygging av en ilandføringsterminal
på Veidnes i Finnmark.
Stortinget ber regjeringen komme
tilbake til Stortinget på egnet måte – innen utgangen av 2018 og
med sikte på vedtak – om utredningene Barents Sea Oil Infrastructure
gjør om en nedskalert terminalløsning og en skip-til-skip-løsning
på Veidnes i Finnmark. Beslutningen skal bygge på hensyn til god
ressursforvaltning.
Presidenten: Sosialistisk
Venstreparti, Miljøpartiet Dei Grøne og Raudt har varsla at dei
vil røysta imot.
Tilrådinga frå komiteen vart vedteken
med 91 mot 10 røyster.
(Voteringsutskrift kl. 19.17.58)
Presidenten: Sakene
nr. 17–33 er andre gongs behandling av lovsaker og gjeld lovvedtaka
67 til og med 83.
Det ligg ikkje føre nokon forslag
til merknad. Stortingets lovvedtak er dermed godtekne ved andre
gongs behandling og vert å senda Kongen i samsvar med Grunnlova.
Referat
1.	(459)
Statsministerens kontor melder at
1.	lov
om endringer i forbrukermerkeloven (Lovvedtak 58 (2017–2018))
2.	lov
om endringar i opplæringslova, friskolelova og folkehøyskoleloven
(plikt til å tilby intensiv opplæring og plikt til fleirfagleg samarbeid m.m.)
(Lovvedtak 57 (2017–2018))
3.	lov
om høyere yrkesfaglig utdanning (fagskoleloven) (Lovvedtak 56 (2017–2018))
4.	lov
om endringer i barnehageloven mv. (minimumsnorm for grunnbemanning,
plikt til å samarbeide om barnas overgang fra barnehage til skole
og SFO mv.) (Lovvedtak 64 (2017–2018))
-
er sanksjonert under 8. juni 2018
Samr.: Vert lagd ved protokollen.
2.	(460)
Samtykke til godkjenning av avgjerd i EØS-komiteen nr. 186/2017
av 22. september 2017 om innlemming i EØS-avtala av direktiv 2014/26/EU om
kollektiv forvalting av opphavsrett og nærståande rettar og multiterritoriell
lisensiering av rettar til musikkverk for bruk på nettet i den indre marknaden
(Prop. 97 S (2017–2018))
Samr.: Vert send familie- og kulturkomiteen,
som legg fram sitt utkast til innstilling for utanriks- og forsvarskomiteen
til fråsegn før innstillinga vert gjeven.
3.	(461)
Endringer i finansforetaksloven (forsikrings- og pensjonsforetaks
investeringer i forsikringsfremmed virksomhet) (Prop. 98 L (2017–2018))
Samr.: Vert send finanskomiteen.
4.	(462)
Representantforslag fra stortingsrepresentantene Knut Arild Hareide,
Olaug V. Bollestad og Kjell Ingolf Ropstad om ideelle aktørers historiske
pensjonsutgifter (Dokument 8:235 S (2017–2018))
Samr.: Vert send helse- og omsorgskomiteen.
Presidenten: Dermed
er dagens kart ferdigbehandla.
Ber nokon om ordet før møtet vert
heva? – Møtet er heva.

Møtet slutt kl. 19.19.
StortingetPostboks 1700 Sentrum0026 Oslopostmottak@stortinget.noSentralbord: 23 31 30 50
Ansvarlig redaktør: Siv NordrumNettredaktør: Lars Henie Barstadweb@stortinget.no
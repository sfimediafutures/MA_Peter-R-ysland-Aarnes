
﻿
Dato: 11.12.2017
President: Olemic Thommessen
Innhold

President: Olemic Thommessen
Presidenten: Representantene
Geir Adelsten Iversen, Ingjerd Schou og Ulf Leirstein,
som har vært permittert, har igjen tatt sete.
Følgende innkalte vararepresentanter
tar nå sete:
For
Vest-Agder fylke: Mathias Bernander
For
Troms fylke: Katrine Boel Gregussen
For
Østfold fylke: Rowena von
Ohle
Det foreligger fire permisjonssøknader:
fra
representanten Audun Lysbakken om
sykepermisjon fra og med 11. desember og inntil videre
fra
Arbeiderpartiets stortingsgruppe om sykepermisjon for representanten
Jette F. Christensen fra
og med 11. desember og inntil videre
fra
Fremskrittspartiets stortingsgruppe om sykepermisjon for representanten
Åshild Bruun-Gundersen fra
og med 11. desember og inntil videre
fra
Senterpartiets stortingsgruppe om velferdspermisjon for representanten
Jenny Klinge fra
og med 11. desember og inntil videre.
Etter forslag
fra presidenten ble enstemmig besluttet:
Søknadene
behandles straks og innvilges.
Følgende
vararepresentanter innkalles for å møte i permisjonstiden:
For
Aust-Agder fylke: Ingelinn Lossius-Skeie
For
Hordaland fylke: Leif Audun Sande og Gina Knutson Barstad
For
Møre og Romsdal fylke: Geir Inge Lien
Presidenten: Ingelinn
Lossius-Skeie, Leif Audun Sande, Gina Knutson Barstad og Geir Inge
Lien er til stede og vil ta sete.
Statsråd Monica Mæland overbrakte
4 kgl. proposisjoner (se under Referat).
Presidenten: Representanten
Lene Vågslid vil fremsette et representantforslag.
Lene Vågslid (A) [10:03:10]: Eg vil fremje eit representantforslag
på vegner av representantane Jan Bøhler, Maria-Karine Aasen-Svensrud
og meg sjølv om å endre tidspunktet som blir lagt til grunn ved
vurdering av valdsoffererstatning i gjenopptakingssaker frå å vere
tidspunktet for den skadevaldande handlinga til tidspunktet for
domfelling, og om å gje regelverksendringane tilbakeverkande kraft.
Presidenten: Forslaget
vil bli behandlet på reglementsmessig måte.
Før sakene på dagens kart tas opp
til behandling, vil presidenten opplyse om at møtet i dag fortsetter
utover kl. 16.
Etter ønske fra næringskomiteen
vil presidenten foreslå at sakene nr. 1, 3 og 4 behandles under
ett, og at sak nr. 2 behandles etter disse. – Det anses vedtatt.
Innstilling
fra næringskomiteen om bevilgninger på statsbudsjettet for 2018,
kapitler under Nærings- og fiskeridepartementet, Klima- og miljødepartementet
og Landbruks- og matdepartementet (rammeområdene 9, 10 og 11) (Innst. 8 S (2017–2018),
jf. Prop. 1 S (2017–2018))
Innstilling
frå næringskomiteen om Endringar i statsbudsjettet 2017 under Landbruks-
og matdepartementet m.m. (Innst.
63 S (2017–2018), jf. Prop. 25 S (2017–2018))
Innstilling
frå næringskomiteen om Endringar i statsbudsjettet 2017 under Nærings-
og fiskeridepartementet (Innst.
64 S (2017–2018), jf. Prop. 20 S (2017–2018), unntatt kap. 925 og
927)
Presidenten: Etter
ønske fra næringskomiteen vil presidenten foreslå at debatten blir
begrenset til 1 time og 40 minutter, og at taletiden fordeles slik:
Arbeiderpartiet 25 minutter, Høyre
25 minutter, Fremskrittspartiet 15 minutter, Senterpartiet 10 minutter,
Sosialistisk Venstreparti 5 minutter, Venstre 5 minutter, Kristelig
Folkeparti 5 minutter, Miljøpartiet De Grønne 5 minutter, Rødt 5 minutter
og medlemmer av regjeringen 5 minutter.
Videre vil presidenten foreslå at
det – innenfor den fordelte taletid – blir gitt anledning til inntil
seks replikker med svar etter innlegg fra medlemmer av regjeringen
og tre replikker med svar etter innlegg fra partienes hovedtalere.
Videre blir det foreslått at de
som måtte tegne seg på talerlisten utover den fordelte taletid,
får en taletid på inntil 3 minutter. – Det anses vedtatt.
Geir Pollestad (Sp) [10:05:57] (leiar i komiteen og ordførar
for sakene nr. 3 og 4): Det er mange ting i statsbudsjettet og i
budsjettavtalen mellom samarbeidspartia som det er liten grunn til
å klappa for. Senterpartiet har lagt fram eit alternativt statsbudsjett
med ei heilt anna satsing på arbeidsplassar og verdiskaping enn
det dei fire samarbeidspartia har. Ikkje minst: Det er eit alternativt
budsjett som i motsetning til budsjettet til samarbeidspartia ikkje
har målretta tiltak for å svekkja enkeltnæringar i Noreg.
Senterpartiet seier nei til momsauke
for reiselivsnæringa. Etter at me hadde behandla reiselivsmeldinga, venta
me på ei satsing på reiselivet. Forslaget om redusert formuesskatt
har regjeringa ikkje levert på, men dei har levert nok ei skjerping
av momsen for reiselivsnæringa. På tre år har reiselivsmomsen auka
med 50 pst.
Senterpartiet seier nei til målretta
tiltak for å svekkja næringsmiddelindustrien gjennom kraftige skjerpingar av
lite treffsikre avgifter som sjokolade- og sukkervareavgifta – for
2 mrd. kr merkar bedriftene.
Senterpartiet seier nei til ordningar
for å subsidiera grensehandel gjennom å gje momsfritak for ein betydeleg
del av grensehandelen på nett. Samarbeidspartia meiner tydelegvis
at dette er fornuftig. Det me må ha, er målretta tiltak for norsk
næringsliv. Det samarbeidspartia har, er målretta tiltak for svensk
næringsliv.
Senterpartiet seier også nei til
å setja norske sjøfolk på land. Det er ikkje lenger nokon grunn
til å opna for at Kiel-ferjene kan vera registrerte i Norsk Internasjonalt Skipsregister.
Her er det altså slik at ein med opne auge vel å byta ut norske
sjøfolk med utanlandske sjøfolk.
Regjeringa er veldig oppteken av
arbeidsløysa, og det er bra. Det er ein viktig målestokk på korleis
det går i norsk økonomi, særleg på kort sikt. Men etter Senterpartiets
syn må me sjå på fleire forhold når me skal vurdera vår moglegheit
til å skapa verdiar i framtida. Blant anna må me sjå på kva investeringar
me har i fastlandsindustrien. Senterpartiet vil hevda at nivået
her er for lågt, og det burde bekymra regjeringa i større grad enn det
det gjer.
Senterpartiet er oppteke av å byggja
ein industri for framtida. Det skal f.eks. investerast stort i Noreg
framover. Langtidsplanen for Forsvaret og Nasjonal transportplan
er eksempel på to tunge investeringsplanar. Senterpartiet vil bruka
desse planane for å byggja norsk industri rundt gjennomføringa av
desse. I staden ser me passivitet. Norske arbeidsplassar ser ikkje
ut til å ha noka stor betyding. I dag kan me lesa i Trønder-Avisa
at regjeringa har invitert ein kinesisk entreprenør til Noreg for
å sjå på moglegheitene for vegbygging. Eg ser at næringsministeren
og statsministeren nektar for at dei har invitert kinesarane, men
me les også at kinesarane takkar hjarteleg for invitasjonen. Så
korleis dette har vorte oppfatta, reknar eg med at næringsministeren kanskje
vil koma inn på i debatten.
Nye Vegar byggjer veg på Sørlandet,
nye store anbod – resultat: berre utanlandske tilbydarar. Dette
er ikkje måten å byggja opp under verdiskaping og næringsliv i Noreg
på. Me kan alltid shoppa litt billigare løysingar frå utlandet.
Problemet er at på lang sikt kan dette verta dyrt, og det vil byggja
ned norsk næringsliv, det vil byggja ned norsk kompetanse.
Senterpartiet vil føra ein politikk
for verdiskaping i heile landet. Difor er det så viktig for oss
å gje folk tilgang til breiband, same kvar dei bur. Difor gjer me
ikkje narr av regionale utviklingsmidlar. Me satsar på regionale utviklingsmidlar.
Difor oppfyller me Nasjonal transportplan, men i tillegg til det
har me ei kraftig satsing på fylkesvegnettet. Senterpartiet trur
ikkje berre på Noreg. Me trur på heile Noreg.
I statsbudsjettet vert også jordbruksoppgjeret
frå i vår følgt opp. Det var eit jordbruksoppgjer som vart gjennomført
på det eg vil kalla ein kritikkverdig måte, og det er statsråden
sitt ansvar. Stortinget hadde vedteke eit mål om å redusera inntektsforskjellane
mellom jordbruket og andre grupper. Det vart ikkje følgt opp frå
regjeringa, og me hadde òg den ekstraordinære situasjonen at i ein
brotsituasjon var statsråden ute og sa kva som var hans siste tilbod.
Heller ikkje det innfridde målsetjinga om å redusera inntektsgapet.
Det gjorde heller ikkje det sluttforslaget som ein fekk i Stortinget,
frå Høgre, Framstegspartiet og Venstre. Det er eit opplegg for auka
inntektsforskjellar mellom jordbruket og andre grupper.
For Senterpartiet er det viktig
å understreka at det er eit ekte mål å redusera inntektsforskjellane
og å løfta inntekta til bonden, og då må politikken gjennom jordbruksoppgjeret
følgja opp det.
Eg er glad for at me har ei fleirtalsinnstilling
om opplysningskontora og to klare vedtak der. Eg må seia at det er
ganske meiningslaust at Stortinget og statsråden skal gå inn for
å bestemma korleis norske bønder sjølve brukar sine eigne midlar.
Så meiner me at det er rett å evaluera dette. Det oppfattar eg at
jordbruket sjølv òg meiner, og at ein i ei slik evaluering vil sjå
på korleis opplysningskontora i større grad kan leggja vekt på omsyn
som miljø, helse, klima osv. Det er eg veldig glad for.
Det har vore ein budsjettprosess
der 4H nok ein gong har jubla. Det har vorte ein regel at regjeringa
kuttar til 4H, og at Venstre og Kristeleg Folkeparti fører tilbake noko
av midlane. Men i sum er vilkåra for ein organisasjon som 4H dårlegare
i dag enn det dei var i 2013.
Fiskeripolitikken er ikkje ein veldig
sentral del av statsbudsjettet. Det er ikkje eit klassisk løyvingsdepartement,
men også her har ein frå regjeringa si side greidd å finna rom for
nokre smålege kutt. Ser ein på oppdrettsnæringa, havbruk, har me
dei siste åra hatt ein svak vekst i voluma. Me får eit havbruksfond.
Det er knytt betydeleg usikkerheit til kor mykje pengar kommunane
vil få frå det. Statsråden reiser rundt og deler ut pengar og varslar
kommunane om kva dei vil få. Når Stortinget stiller spørsmål, er
ikkje statsråden klar til å svara. Her må det vera openheit og tydelegheit,
og ein må kommunisera det same til Stortinget som det ein kommuniserer
til kommunane i landet.
Eg skulle ønskt at me fekk plass
til ei arealavgift i årets statsbudsjett, at me fekk banka eit vedtak
om det, rett og slett fordi eg trur det er nødvendig for å få til
den veksten som eit politisk fleirtal ønskjer innan havbruksnæringa. Det
ligg ikkje verken i forslaget frå regjeringa eller i budsjettavtalen,
og heller ikkje andre parti, inkludert Senterpartiet, har fremja
konkrete forslag om det. Men eg vil varsla at det ikkje er ei sak
som er lagd vekk. Skal me nå måla, må kommunane få ein større del
av verdiskapinga og stimulerast til verdiskaping.
Eg ønskjer sjølvsagt på slutten
av innlegget mitt å takka komiteen for budsjettsamarbeidet. Eg meiner
me har levert ei ryddig og grei innstilling, som gjer både politisk einigheit
og politisk ueinigheit synleg. Me har danna fleirtal for å justera
og kommentera ein del av oppmodingsforslaga som ligg føre. Eg er
veldig glad for at det var mogleg å få til det gjennom eit samarbeid
i komiteen.
Så tek eg opp dei forslaga som Senterpartiet
har sett fram saman med andre parti.
Når det gjeld tilleggsproposisjonane
frå begge to: Når det gjeld Landbruks- og matdepartementet, om endringar
i statsbudsjettet for 2017, er det ei rein innstilling med ein veldig
kort merknad til Landbruks- og matdepartementet. Når det gjeld Nærings-
og fiskeridepartementet, har komiteen ein merknad om Andøya Space Center
som byggjer opp under det som regjeringa skriv, og kanskje også
forsterkar det litt. I tillegg har Senterpartiet eit eige forslag,
som eg også tek opp, om ei endring i inneverande års budsjett.
Presidenten: Representanten
Geir Pollestad har tatt opp de forslagene han refererte til.
Det blir replikkordskifte.
Tom-Christer Nilsen (H) [10:16:09]: Jeg tror representanten
Pollestad vil være enig med meg i at en av de viktigste tingene
vi kan gjøre, er å sikre bondens rolle som selvstendig næringsdrivende
gjennom gode rammevilkår. De siste årene har de hatt det, noe vi
kan lese av både økning i lønnsomhet og redusert omdisponering av
jord. Det er imidlertid en utfordring for dem som driver jorden,
at det etter hvert er så mange regler om disponering av egen eiendom
at dersom skruen nå strammes ytterligere til, vil det være et åpent
spørsmål om det er bøndene som disponerer egen eiendom, eller om
det er staten som disponerer den.
Det er derfor med en viss undring
jeg leser at Senterpartiet er med på en merknad i dette budsjettkapittelet som
peker i retning av å forby opsjoner. Det er en god måte å sikre
seg på når en f.eks. selger noe jord til en annen bonde og vil sikre
seg, med tanke på at ikke andre kommer inn, at godkjenningen blir
gitt, eller at man sikrer seg den inntekten som eventuelt en finansieringsordning
kunne gi problemer med.
Jeg registrerer at Senterpartiet
i dette tilfellet ikke har tillit til at bøndene er i stand til
å ta sånne avgjørelser om driften sin og gjøre det som er best for
dem selv, matsikkerheten, gården og generasjonsperspektivet. Spørsmålet
er derfor: Har Senterpartiet i forbindelse med statsbudsjettet fremmet
noen forslag som vil bidra til å gi bonden større råderett over
egen eiendom, eller er man bare interessert i å gjøre det vanskeligere
å være herre eller … (presidenten avbryter).
Presidenten: Da
er tiden for lengst ute.
Geir Pollestad (Sp) [10:17:23]: Eg takkar for spørsmålet.
For det første har eg vanskeleg for å sjå kva tilstrammingar som
er gjorde i retten bonden har til å disponera over eigen eigedom
– med eitt unntak, og det er forslaget frå regjeringa om å forby
nydyrking av myr. Der snakkar me om eit inngrep i retten bonden
har til å disponera over sin eigen eigedom.
Når det gjeld jordvern, handlar
det om eit nasjonalt ansvar, fellesskapet sitt ansvar, fordi bonden
i alle tider har erkjent at det å eiga jord fører med seg både plikter og
rettar. Ei av pliktene er å ta vare på matjorda for komande generasjonar.
Eg opplever at både enkeltbønder og bondeorganisasjonar ønskjer
eit sterkare jordvern, og at ein dermed òg ønskjer å sjå på om ein
i større grad skal leggja avgrensingar på moglegheita til å ha opsjonsavtalar.
Morten Ørsal Johansen (FrP) [10:18:35]: Jeg lurer på hvor
kjempefornøyd representanten Pollestad nå er i forbindelse med statsbudsjettet.
Senterpartiet har gang på gang løftet sukkeravgiften som en veldig
viktig sak for dem – at den burde økes. I budsjettavtalen er det
nå enighet om at det skal gjøres. Jeg regner med at representanten
Pollestad da er kjempefornøyd – eller er dette en del av den sedvanlige
dobbeltkommunikasjonen som Senterpartiet står for?
Geir Pollestad (Sp) [10:19:04]: Dette er ingen dobbeltkommunikasjon
i det heile, for Senterpartiet – som eg òg prøvde å få fram i innlegget
mitt – er svært oppteke av føreseielege vilkår for næringslivet.
Tanken bak skatteforliket var at me ønskte å bidra til føreseielege vilkår,
og så kjem det sånne avgiftsbomber som ein slepper for å få budsjettet
til å gå i hop. Senterpartiet har eit engasjement for eit sunt kosthald
og for at me skal redusera sukkerforbruket. Utviklinga går rette
vegen, men engasjementet vårt handlar om å redusera sukkerforbruket.
Engasjementet til dei fire samarbeidspartia handlar om å få budsjettet
til å hengja saman. Det er to heilt ulike ting.
I det alternative budsjettet vårt
har me ikkje denne avgifta inne, rett og slett fordi det ikkje er
i samsvar med målet om ein føreseieleg næringspolitikk. Ein fører
ein uføreseieleg næringspolitikk overfor næringsmiddelindustrien,
på same måten som ein har ein uføreseieleg politikk overfor reiselivsnæringa.
To næringar som har kjempemoglegheiter, har denne budsjetthausten
enda opp med å få kvar si avgiftsbombe i hovudet frå Framstegspartiet.
André N. Skjelstad (V) [10:20:15]: Jeg er enig i at det er
relativt forutsigbart, det Senterpartiet kommer med, for klagesangen
er stort sett den samme, uansett forum.
Det som jeg synes er litt spesielt,
er at ut fra det jeg trodde om Senterpartiet før dette budsjettet
og før i år – og nå ble kinesere nevnt, og jeg er godt kjent med
det prosjektet som har vært i Nord-Trøndelag, for å si det litt enkelt
– er det litt overraskende at det nå plutselig ikke er så nøye hvor
mange meter vei som blir bygd. Det er ikke gjenkjennelig, selv om
det kanskje i større grad var et problem at fylkesrådet i Nord-Trøndelag
ikke skjønte hvordan anbudssystemene skulle utformes, og at Senterpartiet
da var i ferd med å kunne få vesentlig mindre vei for pengene.
Er det den nye politikken fra Senterpartiet
nå, at en gjerne roper om mer vei i noen sammenhenger, men når det
kommer til stykket, er det ikke så nøye?
Geir Pollestad (Sp) [10:21:09]: Senterpartiet vil ha meir
veg. Det ber òg budsjettet vårt preg av. Men me ønskjer å ha anstendige
løns- og arbeidsvilkår i Noreg. Me ønskjer å ha eit arbeidsliv som
legg til rette for at me kan bruka norsk kompetanse når me investerer
så store offentlege beløp som det ein gjer, f.eks. i vegbygging. Som
eg òg sa i mitt innlegg: Ja, det er alltid mogleg å få det billigare
frå utlandet. Det er alltid mogleg å få andre til å løysa oppgåvene
våre. Men på lang sikt vil ein slik politikk vera veldig dyr.
Me ønskjer å styrkja kompetansen
i bygg- og anleggsnæringa i Noreg. Me ønskjer å ha eit mangfald
av kontraktar og ein kontraktstrategi og ein innkjøpsstrategi som
legg til rette for små, mellomstore og store norske entreprenørar.
Men det er faktisk ikkje eit mål for Senterpartiet at det skal koma
kinesarar og byggja veg i Noreg, og me reagerer sterkt på den nyheita
som har kome fram i dag i Trønder-Avisa – viss ho stemmer – at næringsministeren
har invitert desse aktørane til Noreg.
Presidenten: Replikkordskiftet
er omme.
Terje Aasland (A) [10:22:27]: En av de aller største utfordringene
vi står overfor, er at vi må få flere i arbeid og færre på trygd.
Vi har mange muligheter – fantastiske naturressurser, godt utdannet
befolkning – men de mulighetene må utnyttes. Framtiden kommer fort.
Vi må bygge kompetanse, sikre næringslivet de mulighetene som en
ny tid gir.
Vi er derfor utålmodige etter en
langt sterkere satsing på digitalisering, automatisering og robotisering.
Det handler om framtiden, om det å ta i bruk mulighetene. Vi satser
derfor mer på å bygge den kompetansen næringslivet vil trenge, alt
fra å sikre at flere fullfører videregående opplæring, til koding
i grunnskolen, sterkere og mer tilpasset yrkesfagutdanning og en
langt sterkere satsing på livslang læring som en ny kompetansereform –
for å nevne noe som vil være avgjørende for framtidens næringsliv.
Trygge, gode og framtidsrettede
arbeidsplasser er helt grunnleggende for folks liv og trygghet.
Arbeid til alle er derfor en av Arbeiderpartiets hovedsatsinger
i dets alternative statsbudsjett. Vi mener at politikken må legge
til rette for langt mer kraftfull jobbvekst enn det som er tilfellet
nå. Derfor foreslår vi en storstilt satsing på 2,5 mrd. kr for å
skape nye arbeidsplasser og for å få flere over fra trygd til jobb.
Vi satser på havnæringene, miljøteknologi og nye næringer som bioøkonomi
og helse- og velferdsteknologi. Vi legger flere hundre millioner
kroner på bordet for å utvikle næringslivet i distriktene. Vi foreslår
en langt bedre opsjonsbeskatning enn den regjeringen foreslo, og
som ble møtt med massiv kritikk. Vi vil opprette et regionalt akseleratorprogram for
å styrke kapitaltilgangen for vekstbedriftene. Og i tillegg, utenfor
det budsjettet vi nå behandler, satser vi på karbonfangst i industrien
og flere midler til regional utvikling.
Næringspolitikken har ikke bidratt
til jobbvekst. De siste fire årene har omstilling vært et mantra
i festtalene og som kommentarer til lav oljepris, men innholdet
og omstillingskraften har totalt uteblitt.
Forenklingsarbeidet må være en sentral
del av næringspolitikken, og det er meget uheldig at regjeringen ikke
følger opp Stortingets vedtak om en strategi for å oppnå «bare én
gang-prinsippet». Sju av ti virksomheter opplever ikke at hverdagen
er enklere etter fire år med Høyre–Fremskrittsparti-regjeringens
forenklingsarbeid. Det viser en undersøkelse i regi av Virke. Undersøkelsen
viser at 68 pst. av medlemsbedriftene opplever at det er like mange
regler og rapporteringskrav nå som for fire år siden. Nesten hver
tredje virksomhet – 28 pst. – sier at det er blitt mer byråkrati.
Det er all grunn til å stille seg spørsmål om forenklingsarbeidet
har stoppet opp. Derfor er den såkalte strategien for å oppnå «bare én
gang-prinsippet» av stor betydning for næringslivet. Det handler
om å gjøre hverdagen enklere for dem som driver virksomhet.
Det samme bør skje med næringslivets
kontakt med virkemiddelapparatet. Det bør være en nasjonal målsetting
at gründere og bedrifter får én kontaktperson å forholde seg til
i møte med offentlig samordnet støtteapparat. Det bør være tilstrekkelig
å åpne kun én dør. Vi fremmer derfor, sammen med SV og Senterpartiet,
følgende forslag:
«Stortinget ber regjeringen legge
frem en helhetlig gjennomgang av det næringspolitiske virkemiddelapparatet
for å sikre sømløse virkemidler langs hele innovasjonskjeden.»
Vi får ikke flertall – forunderlig
nok.
Norge er en stolt sjøfartsnasjon
med stolte sjøfolk. I løpet av 2018 kan nær 700 sjøfolk bli erstattet
av utenlandske mannskap dersom Color Line flagger de to Kiel-ferjene
fra NOR- til NIS-registret. Mens NOR-registrerte skip må følge norske
regler for tariffestet lønn, kan NIS-registrerte skip ansette mannskap
på lokale vilkår. Vi fremmer derfor, også der sammen med Senterpartiet
og SV, et forslag hvor vi ber regjeringen «om å ikke utvide fartsområdet
for utenriksferger i Norsk Internasjonalt Skipsregister», fordi
det her er grunn til å anta at norske skattebetalere kommer til
å betale titalls millioner kroner som støtte til at disse skipene
skal kunne ta andre EØS-borgere om bord som erstatning for norske
sjøfolk. Forstå det, den som kan, og forstå Fremskrittspartiets posisjon
i denne saken – Fremskrittspartiet, som har vært nettolønnsordningens
sterke forsvarere gjennom mange år.
Denne utviklingen bekymrer oss selvfølgelig.
Det handler om sysselsettingen, men det handler også om legitimiteten
til den nettolønnsordningen som gjelder for norske sjøfolk.
Aktiviteten ved verftene langs kysten
skulle gjerne vært bedre. Fire år har gått siden lavkonjunkturen
kom inn over oss – fire år uten at forbedringene har kommet. Noe
skyldes lav oljepris og nedgang i aktivitet som følge av det, men
alt kan ikke henges på den knaggen. Et av områdene det kunne vært
satset langt mer på, er elektrifisering gjennom en storstilt fornyelse
av ferjeflåten. Fornyelse med strenge, nye krav ville gitt norske
verft og norsk kompetanse en unik mulighet til teknologiutvikling,
kompetanseheving og arbeid i en krevende tid. Men regjeringen har
ikke satset på dette, slik situasjonen krevde. Vi har satset – fra
opposisjon – langt mer enn regjeringen på dette området, fordi vi
mener det er bra klimapolitikk og avgjørende viktig for økt aktivitet
i de maritime næringene, ikke minst for å opprettholde sysselsettingen
ved verftene våre.
Et annet tema innenfor skipsfarten
er at vi over tid har hatt en systematisk satsing på mer klimavennlig skipsfart
gjennom bruk av LNG. Norge har fram til nå vært ledende. Derfor
er det høyst merkelig at regjeringen nå foreslår en endring i rammevilkårene,
ved å innføre full CO2-avgift
på dette området. Vi er helt sikre på at dette vil stanse teknologiutviklingen,
øke utslippene fra norsk skipsfart og svekke konkurransedyktigheten
til en samlet norsk maritim næring. Det er grunn til å tro at nye
prosjekter nå blir stoppet. Skip som har LNG som framdrift, blir
lagt til kai, mens eldre diesel- og oljeskip fyres opp – forstå
det, den som kan. Vi går derfor imot regjeringens foreslåtte økning
i CO2-avgiften på dette
området.
For å gjøre veien til lavutslippssamfunnet
enklere for næringslivet er miljøteknologiordningen av stor betydning.
Dette er et velfungerende lavterskeltilbud for bedriftene til å
satse på miljø- og klimateknologi. I vårt alternative statsbudsjett
foreslo vi derfor en betydelig styrking av ordningen, med 250 mill. kr,
fordi vi ønsker å bidra til at bedriftene og næringslivet skal kunne
ta i bruk og videreutvikle klima- og miljøteknologi som kan bringe
oss inn i lavutslippssamfunnet.
Retter vi blikket mot Svalbard,
har regjeringen nå varslet at man vil starte avviklingen av kulldrift
der. Regjeringen begrunner dette ut fra et økonomisk perspektiv.
Vi mener kulldrift på Svalbard også har et klima- og miljøperspektiv,
noe for øvrig også komiteen sluttet seg til. Vi støtter – med denne
begrunnelsen – at man avvikler kulldriften. Men i forbindelse med
avviklingen burde det ha vært lagt fram en helhetlig plan som viser
veien framover for Longyearbyen som et robust familiesamfunn. I
tillegg er det noe underlig at regjeringen ikke sier noe om energiforsyningen
på Svalbard. En nedleggelse av kulldriften aktualiserer spørsmålet
om framtidig energibærer. Det haster med å finne avklaringer på hvordan
framtidig energiforsyning på Svalbard skal være, og komiteen legger
til grunn en målsetting om at en framtidig energiproduksjon skal
være bærekraftig og fornybar. Vi forutsetter at regjeringen følger
opp dette og får lagt fram en sak for Stortinget så raskt som overhodet
mulig.
Det kommer innlegg fra oss senere
som vil ta for seg både fiskeri og landbruk, men la meg bare få
understreke noen få poenger.
Det er behov for å få lagt fram
en helhetlig politikk når det gjelder fiskeriene. Det er en fantastisk
mulighet til å skape merverdier. Vi tror en helhetlig sak for Stortinget
vil være med på å etablere langsiktighet og forutsigbarhet, og vi
kunne trukket opp nye muligheter.
Når det gjelder landbruk, vil jeg
spesielt trekke fram behovet for vitalisering av skognæringen. Nye
områder må industrialiseres, og det må investeres. Her har ikke regjeringen
lyktes med å være verken forutsigbar eller langsiktig nok for å
sikre investeringene. Vi har bl.a. sagt at 40 pst. biodrivstoff
i 2030 ville vært det viktigste enkelttiltaket for å få opp investeringene
i en bærekraftig biodrivstoffproduksjon, men også helt nødvendig
i klimaregnskapet. Dessverre har vi ikke fått flertall.
Svak jobbvekst må avløses av og
erstattes med at de gode ideene i større grad lykkes. Vi må føre
en langt mer aktiv næringspolitikk som bygger på de fantastiske
mulighetene vi har. Vi må i større grad enn det vi klarer nå, bistå
bedriftene ved å være gode partnere for næringslivet og de gode
ideene. Vi må utvikle kompetanse og testarenaer. Vi må avlaste risiko
og skape merverdier ut av de fantastiske naturressursene som er,
over hele landet. Da er det helt nødvendig at regjeringens svake
næringspolitikk, som ikke bidrar godt nok til jobbvekst, avløses
av en langt mer offensiv politikk for trygge, framtidsrettede arbeidsplasser.
Avslutningsvis vil jeg også takke
komiteen for et godt og konstruktivt arbeid når det gjelder budsjettet,
og så vil jeg ta opp forslaget fra Arbeiderpartiet.
Presidenten: Representanten
Terje Aasland har tatt opp det forslaget han refererte til.
Det blir replikkordskifte.
Kårstein Eidem Løvaas (H) [10:31:20]: Arbeiderpartiet har
en merknad hvor de varsler at de vil stemme imot alle forslag om
fullmakter til utsalg og nedsalg av statlig eierskap, unntatt salget
av SAS, som er ubegrunnet. Arbeiderpartiet mener med andre ord at
dagens eierskap er perfekt, man har funnet en likevekt, og denne skal
sementeres for all fremtid. Jeg lurer på: Hvordan har Arbeiderpartiet
kommet frem til dette? Hvilke teorier eller hvilken modell er det
som ligger bak beregninger som gjør at Arbeiderpartiet kan konkludere
med at det statlige eierskapet er akkurat der det skal være? Bruk
gjerne et eksempel: Hvorfor er det helt perfekt med 49,72 pst. eierandel
i Entra – hvorfor ville ikke 49,5 eller 50,5 pst. vært riktig?
Og hvis representanten har tid i
svaret sitt, hvorfor gjelder denne motstanden mot nedsalg og utsalg
ikke SAS?
Terje Aasland (A) [10:32:35]: Takk for spørsmålet. La meg
aller først si at Arbeiderpartiets eierskapspolitikk bygger på at
vi skal ha en fleksibel og dynamisk eierutøvelse og også en slik
holdning til eierskapet. Vi har ikke skrevet at den eierandelen
som er nå, er helt perfekt. Tvert om mener vi at det er grunnlag
for å tenke justeringer, se på dette i en større sammenheng. Men
vi mener at de fullmaktene som blir gitt blanko til regjeringen
for nedsalg helt eller delvis, kan regjeringen legge fram for Stortinget
hvis det er enkeltsaker det er snakk om.
Når det gjelder SAS, mener vi at
den er fornuftig og opplagt. Det har vært så krevende for den norske
stat over lang tid at det nå er riktig å opprettholde den salgsfullmakten
som der ligger.
Arbeiderpartiet har som sagt ikke
sagt at akkurat det eierskapet vi har i dag, er perfekt. Vi går
tvert imot inn for en både fleksibel og dynamisk inngang til eierskapet, men
det må tjene industri og næringsutvikling for Norge.
André N. Skjelstad (V) [10:33:38]: Jeg syntes det var interessant,
det som ble sagt av forrige replikant. Jeg kunne tenke meg å gi
representanten Aasland en mulighet til å utdype litt videre hva
prosentandelene er, og hvordan man har kommet fram til dem med det
eierskapet hvis en er så til de grader imot – han kaller det dynamisk,
jeg er litt usikker på hvilken prosentandel det skulle ligge på.
Hva er egentlig det overordnede målet for Arbeiderpartiet? Er det
å være med og skape, eller er det at alt eierskap skal være statlig?
Terje Aasland (A) [10:34:19]: La meg slå fast at for Arbeiderpartiet
er det statlige eierskapet en viktig del av næringspolitikken. Det
er gjennom statlig eierskap og hvordan vi rigger det statlige eierskapet,
vi kan utvikle mye av norsk næringsliv.
Vi har ikke tatt stilling til noen
prosentandel, og det går jeg ut fra at heller ikke Venstre har gjort.
Hvilke prosentandeler har i hvert fall heller ikke Venstre tilkjennegitt.
Jeg har ikke sagt at vi skal rangere selskapene eller sette en eksakt
prosentandel for dem. Vi har sagt at vi ønsker en dynamisk og fleksibel
tilnærming til eierskapet, men det må særskilt begrunnes i hvert
enkelt tilfelle. Den generelle fullmakten som blir gitt regjeringen, synes
vi ikke det er god nok begrunnelse for. Derfor ønsker vi ikke å
gi den generelle adgangen til utsalg og nedsalg som ligger til regjeringen,
og det fullmaktforslaget. Vi ønsker tvert om eventuelt å behandle
det i hvert enkelt tilfelle, slik at vi ser helheten i sakene, og
slik at vi også kan vurdere hvor stor eierandel staten eventuelt bør
ha i hvert enkelt tilfelle, på en bedre måte enn det vi kan gjøre
i en budsjettinnstilling.
Kjell-Børge Freiberg (FrP) [10:35:25]: Den 9. august 2010
fikk Aker Seafoods fra daværende fiskeriminister fra Arbeiderpartiet
godkjenning til å restrukturere sin virksomhet. Aker Seafoods ble
etter godkjenningen splittet i to aksjeselskaper gjennom Havfisk
ASA og Norway Seafoods AS. Man skilte altså sjøsiden fra landsiden.
Dette medførte igjen at trålerrederiet som var administrert fra
Melbu og Stamsund, nå er lokalisert på Vestlandet og i Ålesund.
Når Arbeiderpartiet er så tydelig på satsingen på havrommet, mener
representanten Aasland at dette var en beslutning som var bra for
havrommet, Nord-Norge og kystsamfunnene?
Terje Aasland (A) [10:36:15]: Det bør ikke være tvil om at
Arbeiderpartiet har hatt mange diskusjoner i kjølvannet av den saken
fra 2010. Det er ikke opplagt at det var en god løsning, tvert om
tror jeg at de diskusjonene som har vært der, tyder på at dette
var en omdiskutert løsning også i Arbeiderpartiet.
Presidenten: Replikkordskiftet
er omme.
Margunn Ebbesen (H) [10:36:58]: Regjeringen har styrt Norge
trygt gjennom en krevende tid. Nå peker pilene oppover igjen, og
dette viser at regjeringens aktive finanspolitikk med midlertidige
tiltakspakker de siste årene har virket etter hensikten. En økonomisk
nedgangstid er snudd til en økonomisk oppgangstid, og dette har
fått fotfeste over hele landet.
For å trygge velferden må det skapes
flere lønnsomme arbeidsplasser som bidrar til Norges økonomi, og ikke
bare arbeidsplasser som skal betales av AS Norge. Regjeringen har
derfor lagt fram et budsjett som legger grunnlaget for økonomisk
vekst, flere i jobb og et bærekraftig velferdssamfunn.
Den norske kronen er blitt markert
svakere etter at oljeprisen falt. Det er en klar fordel for eksportbedrifter, leverandører
til oljevirksomheten og andre bedrifter som møter konkurranse fra
utlandet i det norske hjemmemarkedet. Tilpassing til bedret konkurranseevne
tar tid, men turistvirksomhet og havbruk er gode eksempler på næringer
som har hatt sterk vekst i omsetningen, og som gir viktige arbeidsplasser
i Distrikts-Norge.
Regjeringens offensive holdning
og virkemidler har bidratt til at det skapes nye arbeidsplasser.
To av tre arbeidsplasser skapes nå i privat næringsliv. Den registrerte
ledigheten har falt hver eneste måned dette året, og sammenlignet
med i fjor varsler langt færre bedrifter om permitteringer eller
oppsigelser.
I statsbudsjettet for 2018 går det
nå i overkant av 4,5 mrd. kr mer til næringsrettet forskning og
innovasjon enn i 2013, inkludert beregnet skattefradrag for SkatteFUNN-ordningen
og KapitalFUNN. KapitalFUNN er en ny skatteincentivordning for investeringer
i oppstartselskaper.
Godt over 1 mrd. kr av den samlede
økningen er styrking av programmer og ordninger i Norges forskningsråd,
SIVA og Innovasjon Norge. Mer forskning og utvikling av nye varer
i næringslivet gir verdiskaping og vekst gjennom utvikling av nye
varer og tjenester, produksjonsmetoder og løsninger. Morgendagens
jobber skapes gjennom at det satses på kunnskap, forskning og innovasjon.
Siden regjeringen tiltrådte, har
den satset kraftig på enkelte av de landsdekkende virkemidlene innenfor
virkemiddelapparatet. Dette har ført til en betydelig styrking av
Nærings- og fiskeridepartementets budsjett til virkemidler som Brukerstyrt
innovasjonsarena og FORNY2020 i Norges forskningsråd og etablerertilskudds- og
miljøteknologiordningene i Innovasjon Norge. Disse virkemidlene
har høy innovasjonseffekt, de er etablerte og godt kjent for næringslivet.
Sammen med Venstre og Kristelig
Folkeparti sikrer regjeringen at vi også til neste år har et statsbudsjett
som legger grunnlaget for et bærekraftig velferdssamfunn. Budsjettavtalen
mellom de fire borgerlige partiene viderefører hovedprofilen i regjeringens
framlagte budsjett og styrker samtidig en allerede sterk og aktiv
næringspolitikk.
Den teknologiske utviklingen går
lynraskt. Vi lever i robotenes tidsalder, vi hører alle om digitalisering
og automatisering og 3D. Enhver bedrift som ønsker å henge med og
har ambisjoner om å konkurrere på verdensmarkedet, må være teknologisk
i tet. At norske industribedrifter som konkurrerer ute, skal ilegges
en ekstra maskinskatt når de anskaffer seg nytt utstyr og nye maskiner,
blir da absurd.
Og om noen var i tvil, så lytter
regjeringen til alle parter i Næringslivet, også til LO og Fellesforbundet.
Disse var tydelige på at maskinskatten måtte fjernes: «Å kreve skatt
på maskiner setter Norges arbeidsplasser i fare», sa leder Jørn
Eggum i Fellesforbundet.
Jeg er derfor glad for at også samarbeidspartiene
var enige i at denne skatten skal fases ut. Dette er viktig for at
norske arbeidsplasser skal henge med i utviklingen.
Høyre er opptatt av gode rammebetingelser
for næringslivet. Noen parti ser bedrifter og bedriftseiere kun som
et skatteobjekt. For Høyre er de viktige for jobbskaping og for
å gi oss et bærekraftig samfunn. Derfor fortsetter regjeringen sine
lettelser i selskapsbeskatning og lettelser i formuesskatten. Dette
siste er også i tråd med en undersøkelse gjennomført av NHO, som
sa at formuesskatten – den særnorske straffeskatten på norsk eierskap
– er til hinder for å skape flere jobber.
Men vi gjør også mer: Budsjettet
følger opp regjeringens framlagte industrimelding, eksportstrategi
og havstrategi med konkrete tiltak. For å styrke industriens muligheter
til å teste ut nye løsninger økes satsingen på Katapult-ordningen
og innsatsen knyttet til utvikling av muliggjørende teknologier.
Gründerpolitikken videreutvikles bl.a. med skatteincentiver for
investeringer i oppstartsselskaper og endringer i opsjonsbeskatningen for
små nyetablerte selskaper, og arbeidet med å modernisere Altinn
får et løft. Dette siste er ikke minst viktig for å forenkle dialogen
mellom næringslivet og det offentlige.
Jeg er selvfølgelig også nødt til
å komme innom regjeringens forslag om å avvikle driften i Svea/Lunckefjell.
I initiativdebatten som næringskomiteen tok initiativ til for kort
tid siden, kunne det fra opposisjonspartiene høres ut som om regjeringen
ikke hadde gjort noe for å få på plass alternativ næringsaktivitet
på Svalbard når kulldriften fases ut. Regjeringen har bevilget penger
til både lokalstyret og Innovasjon Norge for å jobbe med næringsutvikling,
og den jobben er godt i gang.
Norsk institutt for by- og regionforskning
har gjennomført samfunns- og næringsanalyser for Svalbard siden
1990-tallet. Den siste analysen ble lagt fram nå i november og viser
at Svalbards økonomi er under omstrukturering, og at sysselsettingsveksten
i andre næringer har erstattet mye av sysselsettingsbortfallet i
kulldriften.
Jeg kan vel heller ikke komme utenom
at særavgiftene på sjokolade- og sukkervarer og alkoholfrie drikkevarer
økes gjennom budsjettavtalen. Dette er ikke en endring regjeringen
selv foreslo i sitt forslag til statsbudsjett, men den er langt
bedre enn alternativet med å øke momsen på usunne varer, som flere
partier, herunder Arbeiderpartiet, foreslo i sine alternative budsjetter.
Men i budsjettet prioriter vi også
å legge til rette for økt sunn norsk matproduksjon gjennom bevilgningene til
landbruket. Norge har et av verdens reneste og sunneste landbruk,
og resultatet av regjeringens landbrukspolitikk er at bøndene de
siste årene har opplevd en svært god inntektsutvikling. Nye tall
fra NIBIO i forrige uke viser at også i 2016 var bøndenes inntektsvekst
høyere enn den generelle lønnsøkningen i samfunnet.
Høyre er opptatt av at for å sikre
norske sjøfolk sysselsettingsmuligheter, opplæringsmuligheter og
læreplasser og norsk maritim industri som leverandørindustri, er
det avgjørende med skip under norsk flagg. Regjeringen har fulgt
opp Fartsområdeutvalgets innstillinger og foreslått å utvide fartsområdet
for utenriksferger i NIS, Norsk internasjonalt skipsregister, og
etablere en egen tilskuddsmodell for disse skipene, i tråd med regjeringens
maritime strategi og flertallsanbefalingene til Fartsområdeutvalget.
Hensikten med forslaget er å styrke konkurransebetingelsene for
utenriksferger under norsk flagg og hindre at mange norske arbeidsplasser settes
i fare ved at selskapet flagger ut av NOR, Norsk ordinært skipsregister.
ESA har nå avsluttet saken om fartsområdebegrensningene for NIS-passasjerskip,
så vil videre forhandlinger med ESA gi et sluttresultat. Uansett
håper jeg da at Color Line med dette initiativet til endring fortsatt
vil ha sitt hovedkontor i Norge.
Jeg vil også bemerke at det viktige
arbeidet med å rydde opp i atomavfallet vi har, prioriteres av regjeringen, bl.a.
ved bevilgninger til opprettelse av en ny statlig etat som skal
ha ansvar for trygg håndtering av nasjonalt atomavfall og atomanlegg.
Dette nye forvaltningsorganet, Norsk nukleær dekommisjonering, ble
i forrige uke besluttet lagt til Halden. Halden har allerede det
største kompetansemiljøet i Norge og den største reaktoren. Dette
er et lenge forsømt område som det nå endelig blir satt fart i.
Regjeringen fortsetter sine prioriteringer
av vekstfremmende lettelser i skatter og avgifter, styrking av samferdsel
og satsing på forskning og innovasjon i statsbudsjettet for 2018.
Dette er avgjørende for å gi næringslivet de beste vilkårene, slik
at nye arbeidsplasser kan skapes og eksisterende arbeidsplasser
sikres. Det vil gi oss et fortsatt bærekraftig velferdssamfunn,
slik at vi også i framtiden skal kunne bo i verdens beste land.
Til slutt ønsker jeg å takke komiteen
og komitélederen for et godt samarbeid om budsjettet. Jeg ønsker
også oss alle lykke til med debatten videre i dag.
Presidenten: Det
blir replikkordskifte.
Ruth Grung (A) [10:46:24]: Et av de få valgløftene Høyre
ga under valgkampen når det gjelder næringspolitikk, var å øke offentlige
investeringer innen forskning og utvikling tilsvarende 1,25 pst.
av BNP. Men i regjeringens budsjettforslag går andelen ned, ikke
opp. Det skal også brukes minst 1 mrd. kr på muliggjørende teknologi;
det kommer en liten økning, men der er det heller ikke nok. Bevilgninger
til Forskningsrådet går ned.
Hvorfor følger ikke Høyre engang
opp egne valgløfter? Er næringspolitikken så lavt prioritert for
Høyre?
Margunn Ebbesen (H) [10:46:59]: Jeg takker for spørsmålet.
Det er jo veldig bra at Arbeiderpartiet også er opptatt av forskning.
Når vi ser budsjettforslaget og det resultatet vi har i dag, med
en styrking på 4,5 mrd. kr til innovasjon, til forskning, til verdiskaping, og
når vi ser den satsingen som skjer innen forenklinger for næringslivet,
ja, så har vi all grunn til å være fornøyd med resultatet. Det skal
jobbes videre. Jeg er veldig glad for at Arbeiderpartiet er med
på at styrking av forskning og innovasjon er viktig. Det følger
dette budsjettet opp.
Geir Pollestad (Sp) [10:47:41]: I innlegget sitt hevda representanten
at det var Venstre og Kristeleg Folkeparti som var skyld i sjokolade-
og sukkervareavgifta, så eg skal la den liggja.
Men ei avgift som har kome, som
Høgre og Framstegspartiet føreslo sjølve, var jo den kraftige skjerpinga av
momsen for reiselivet, ei skjerping som ikkje var omtalt i reiselivsmeldinga,
som for enkelte aktørar utgjer hundretusenvis av kroner og opp i
millionar av kroner.
I samband med reiselivsmeldinga
vart det varsla ein verdsetjingsrabatt i formuesskatten for hotell,
og spørsmålet mitt er: Vil ein sørgja for at den verdsetjingsrabatten
vert så høg at det veg opp for den auka momsen? Eller vil dei som
driv hotell i Noreg, kunne forventa ei netto avgiftsskjerping med
dette fleirtalet?
Margunn Ebbesen (H) [10:48:35]: Den økningen av momsen som
ble gjort, er på en måte et resultat som lå i skatteforliket som
ble inngått. Det var en anbefaling med hensyn til å ha en flat moms,
som er med på å bidra til forenklinger.
Så har vi også sagt at vi skal ha
en verdsettelsesrabatt som vil komme hotellene til gode. I tillegg
har vi alle de andre skatte- og avgiftsøkningene som regjeringen
har foreslått. 26 mrd. kr. Det merkes også for reiselivsbedriftene
at de får 26 mrd. kr. De er blant dem som nyter godt av den reduserte
skatten.
I tillegg gjør vi mye innen samferdsel.
Det er reiselivsaktørene veldig opptatt av. Det å ha gode veier,
sørge for at turistene kommer seg fram til sine destinasjoner, er utrolig
viktig. Så det gjøres veldig mye, og ikke bare i forbindelse med
at man har den skjerpingen der. Det er også mange andre lettelser
og forbedringer, som også næringslivet og turistvirksomheten får
med seg.
Katrine Boel Gregussen (SV) [10:49:51]: Høyre er et av partiene
som har snakket mye om forutsigbarhet for næringslivet. Samtidig
har de snakket mye om det grønne skiftet. Et av de viktigste tiltakene
for et grønt skifte i industrien er å få på plass en teknologi for
karbonfangst og lagring, men i dette budsjettet sår regjeringen
tvil om hele satsingen og setter industrien i en vanskelig situasjon
når Høyre nå setter satsingen på pause. Mener Høyre at tiltaket
bidrar til forutsigbarhet for industrien?
Margunn Ebbesen (H) [10:50:20]: Det er mange tiltak som er
viktige for industrien, også dette med karbonfangst, men når vi
har sagt at vi ikke skal ha en avgiftslette, er det fordi vi mener
at det skal likestilles med annet næringsliv. Ellers er det mange
tiltak i vårt budsjett – og i våre tidligere budsjetter – som bidrar
til å få en grønn industri, og det er viktig også i fortsettelsen.
Presidenten: Replikkordskiftet
er dermed omme.
Morten Ørsal Johansen (FrP) [10:51:17]: Da står vi her igjen
og skal behandle budsjettet for året vi går inn i. Dette markerer
også starten på en ny periode der Fremskrittspartiet fortsatt skal
være med og styre, og det trenger dette landets næringsliv.
Norsk næringsliv skaper verdier
som danner grunnlag for den velferden vi har i dag. Om vi skal ruste
Norge for framtiden, må vi legge til rette for at bedrifter og virksomheter
lykkes. I den tida vi skal inn i, er det derfor avgjørende at vi
kan trygge arbeidsplasser og velferd også i årene som kommer. Derfor
er jeg glad for at denne regjeringen fortsetter arbeidet for gode
rammebetingelser for næringslivet, med et enklere og mer vekstfremmende
skattesystem, bedre infrastruktur og kompetent arbeidsstyrke.
Vi har gjennom de siste fire årene
forenklet regelverket for å legge til rette for effektivitet og
økt konkurranse i både offentlig og privat sektor. Dette har vært
med på å spare næringslivet for flerfoldige milliarder kroner, og det
gjør det enklere å skape ytterligere verdier.
Vi står nå midt i en viktig omstillingsfase.
Derfor er jeg glad for at vi har en regjering som arbeider for å
skape morgendagens jobber gjennom satsing på kunnskap, forskning
og innovasjon.
Regjeringen fortsetter også gjennomføringen
av skattereformen og reduserer skattene for næringslivet. Vi har
altså en regjering som, i motsetning til andre partier i denne salen,
skjønner at løsningen ikke er å sende høye skatteregninger til næringslivet
for å løfte bedriften.
Siden vi kom i regjering, har vi
redusert skatte- og avgiftsnivået med over 24 mrd. kr. Hadde ikke
vi styrt, hadde ikke dette vært tilfellet.
Hvis vi skal lykkes med å omstille
og utvikle dette landet, er det helt avgjørende at vi vedtar politiske
løsninger som løfter bedrifter og virksomheter, ikke kveler dem.
Gårsdagens løsninger, med høy formues- og selskapsskatt, omfattende
byråkrati og komplisert regelverk, hører ikke morgendagen til. Derfor
er jeg glad for at et flertall i denne salen er for å opprettholde endringer
i forslaget om å fjerne eiendomsskatten på produksjonsutstyr og
produksjonsinstallasjoner. Denne såkalte maskinskatten har vært
problematisk for næringslivet. Internasjonale aktører kan vegre
seg mot å investere i Norge på grunn av usikkerhet rundt eiendomsskatt,
og jeg er glad for at budsjettavtalen med Kristelig Folkeparti og
Venstre opprettholder dette forslaget fra regjeringen.
Det går bedre i norsk økonomi. Fylkene
på Sør- og Vestlandet ble rammet hardt av den lave oljeprisen. Ettertraktede
enkeltpersoner med solid kompetanse mistet en jobb å gå til. Skip
lå i opplag, og de røde tallene lyste imot oss. Nå snur pilene.
Vi ser en positiv økonomisk utvikling i hele landet og et arbeidsmarked
som er i bedring. Dette viser at norsk næringsliv er motstandsdyktig
og omstillingsvillig. Det sier også at denne regjeringen har hatt
løsninger som har virket i møte med utfordringene. Vi iverksatte
to ekstraordinære tiltakspakker for å holde aktiviteten oppe. På
samme tid gjennomfører vi nå tidenes satsing på vei og jernbane,
noe som også er med på å skape arbeidsplasser og holde god aktivitet,
i tillegg til å gjøre det enklere for næringslivet å frakte varer
og tjenester.
Dette er imidlertid en virkelighetsbeskrivelse
som opposisjonspartiene ikke har anerkjent. I hele fjor og på vårparten
inn mot valgkampen ble vi beskyldt for ikke å komme med tilstrekkelige
tiltak, og at dette var en krise som skjedde på vår vakt. Det er
en beskrivelse som folk, verken da eller nå, kjenner seg igjen i.
Arbeiderpartiet har selv hevdet at grunnen til at de tapte valget,
var at de var utydelige. Det er jeg absolutt ikke enig i. Jeg mener Arbeiderpartiet
var helt tydelig i sine løsninger, men tapte valget fordi velgerne
ikke ville ha dem. Det tror jeg velgerne vil fortsette med i mange
år framover.
Våre løsninger kommer allerede i
dette budsjettet. Regjeringen har foreslått å opprette en ny markedsmessig
låne- og garantiordning i Eksportkreditt Norge og GIEK for kjøp
av skip fra verft i Norge når skipene skal brukes i Norge. Dette
vil inkludere f.eks. fiskebåter, ferger, brønnbåter og næringsfartøy.
Den nye ordningen vil kunne bidra til at redere i Norge oppnår finansiering
på markedsmessige vilkår, og dermed medvirke til økt aktivitet for
skipsfart i Norge. Dette kan igjen føre til økt aktivitet i små
og mellomstore bedrifter og hos underleverandører i hele landet.
Ordningen vil kunne bidra til å skape ny aktivitet, til verdiskaping
og omstilling, og til at vi beholder kompetansen i dette landet.
Dette er en av flere løsninger vi
satser på for å videreutvikle potensialet som ligger i norsk verftsindustri,
og jeg er glad for at en samlet komité deler dette synet. Jeg vil
legge til at det er positivt at en samlet komité ser de mulighetene
og det potensialet som knytter seg til Andøya Space Center. Dette
senteret spiller en viktig rolle i norsk romfartsvirksomhet, og
en oppskytningsbase for småraketter vil kunne gi muligheter for
ny virksomhet og en bredere innretning av næringslivet knyttet til norsk
romindustri.
Jeg tror vi fikk fornyet tillit
og regjeringsmakt den 11. september fordi våre velgere der ute så
resultater av det arbeidet vi har gjort i de fire siste årene. Dette
gjelder ikke bare innenfor industrien, men også innenfor landbruk.
Vi ble i 2013 dømt nord og ned, og mange så med skrekk og gru på
hva som ville skje dersom vi skulle styre Landbruks- og matdepartementet.
Nå, fire år etterpå, ser vi at det er optimisme i norsk landbruk.
Færre bruk legges ned, vi er selvforsynte med lammekjøtt, vi produserer
mer mat enn noensinne, og vi har sett en kraftig vekst i bøndenes
inntekt, for å nevne noe. Dette er altså en av mange spådommer fra
de ikke-borgerlige partiene som ikke har blitt en realitet. Det
vi har gjort, er å legge til rette for økt matvareproduksjon og
økte inntekter i landbruket.
Budsjettet vi skal vedta i dag,
vil i stor grad være med på å legge til rette for at næringen kan
utvikle seg ytterligere. Dette innebærer også satsingen på å utvikle
infrastruktur innenfor skognæringen, der vi for øvrig ser positive
resultater allerede.
Så – til slutt: Sosialistisk Venstreparti
skriver i sin særmerknad i innstillingen, under fiskeri – og jeg
siterer:
«Dette medlem stiller seg undrende
til regjeringens totale mangel på forståelse for potensialet som ligger
i å utvikle kysten og fiskeriene.»
– En total mangel. Vi har satt
av over 12 mill. kr i 2017 til sjømattiltak, vi har opprettet et
havbruksfond, slik at 80 pst. av vederlaget for tildeling av nye
konsesjoner tilfaller berørte kommuner og fylkeskommuner, vi har
bevilget over 970 mill. kr i år til nytt isgående forskningsfartøy,
vi har vedtatt et nytt vekstregime innen havbruk samt satt eksportrekorder
innen bl.a. sjømat, noe som genererer optimisme. Hvis dette er en
totalt mangelfull forståelse for næringen, stiller jeg spørsmål
ved hva SV legger i den beskrivelsen.
Jeg vil avslutningsvis takke Venstre
og Kristelig Folkeparti for at vi kunne danne en budsjettavtale.
Man har gitt, og man har tatt, men det er et godt tegn på at det
har vært grundige forhandlinger. Sluttresultatet har en rekke gode
elementer i seg, til beste for å oppnå gode politiske mål innenfor
næringspolitikken. Jeg ser fram til at vi får en god debatt i dag.
Presidenten: Det
blir replikkordskifte.
Terje Aasland (A) [10:59:52]: Tidligere har Fremskrittspartiet
hatt en veldig tydelig linje når det gjelder debatten i næringspolitikken
og om næringskomiteens budsjett, og det er sjøfolkene. Nå hørte
vi ikke et eneste ord om sjøfolkene og betydningen av norske sjøfolk om
bord i norske skip. Det kan være flere årsaker til det, og det kan
være greit å høre litt om hvordan Fremskrittspartiet tenker om dette.
Det er kanskje til å forstå at de ikke nevner sjøfolk, i og med
at de fjerner det skattefrie hyretillegget. Og de kommer nå mest
sannsynlig til å bruke titalls millioner kroner av skattebetalernes penger
til å subsidiere en ordning hvor norske sjøfolk går i land, og andre
EØS-borgere kommer om bord. Mitt spørsmål blir da: Er Fremskrittspartiet
fornøyd med disse to ordningene, og er det sånn at den tiden da Fremskrittspartiet
var et parti for norske sjøfolk, er over?
Morten Ørsal Johansen (FrP) [11:00:53]: Nei, den tiden er
absolutt ikke over. Fremskrittspartiet har vært og vil alltid være
sjøfolkforkjempere, og vi prøver også å utøve det i praksis, i motsetning
til Arbeiderpartiet. Vi har nå en budsjettavtale som vi forsvarer,
fordi vi har blitt enige om det, og sånn er det. Vi kommer fortsatt
til å forsvare den, men vi kommer også fortsatt – i motsetning til
Arbeiderpartiet – til å være sjøfolkforkjempere. Vi er interessert
i at vi skal ha norske sjøfolk på norske båter, og det vil også
bli resultatet av vår politikk.
Katrine Boel Gregussen (SV) [11:01:40]: I årets statsbudsjett
øker regjeringen reiselivsmomsen. Det er en politikk som kommer
til å svekke distriktsarbeidsplasser over hele landet. Mange hoteller
og andre reiselivsbedrifter har så små marginer at det er så vidt
de klarer å få det til å gå rundt. Samtidig sikrer de mange viktige arbeidsplasser
for lokalsamfunn i hele landet. Men med nok en økning i reiselivsmomsen
fra denne regjeringen vil det nå kunne bli kroken på døra for mange
av de bedriftene. I regjeringserklæringen fra Høyre og Fremskrittspartiet
står det at de vil sikre «gode og forutsigbare rammevilkår» for
reiselivet. Hvorfor har Fremskrittspartiet gått bort fra det løftet?
Morten Ørsal Johansen (FrP) [11:02:22]: I forbindelse med
budsjettavtalen har vi nå blitt enige om en økt merverdiavgift på
reiselivsnæringen. Mye av den økningen vil kunne tas på pris, men
selvfølgelig ikke alt, og det vil være varierende ut fra hvilke
reiselivsbedrifter det gjelder. Men samtidig har vi gjort endringer
når det gjelder skatteregler, når det gjelder eiendomsskatt f.eks.,
som i sum vil være med og bidra til at reiselivet i Norge vil utvikle
seg på en enda mer positiv måte enn det det har gjort tidligere.
Jeg tror at de endringene vi har gjort nå og tidligere, vil kompensere
for dette og sørge for at norsk reiseliv fortsatt vil bestå og kunne
utvikle seg som gode bedrifter, og ikke bli skattet i hjel, slik
SV ønsker.
Geir Pollestad (Sp) [11:03:10]: Eg vil gripa fatt i det førre
svaret til Ørsal Johansen, som eg syntest var veldig svakt. Dette
kan fakturerast vidare, var svaret. Næringslivet i f.eks. Hedmark
og Oppland er i ein direkte konkurransesituasjon med Sverige, som
nyt godt av svensk moms. Me har tidlegare i dag høyrt representanten
Ebbesen tala til forsvar for ei utjamning av momsen. Det kan vel
oppfattast som at dette berre er eit første steg. Men dersom ein
ser på ein del utvalde reiselivsbedrifter og kor mykje reduksjonen
i selskapsskatten betyr kontra det som den auka momsen betyr, er
det ei betydeleg skatte- og avgiftsskjerping mange av desse, f.eks.
hotella, opplever. Representanten trekkjer fram eigedomsskatt. Eg
klarer ikkje sjå at det er noko på eigedomsskatt som treffer næringslivet.
Så kan me venta at momsen på hotellovernattingar, f.eks., vil fortsetja
å stiga?
Morten Ørsal Johansen (FrP) [11:04:20]: Nå har Fremskrittspartiet
vært med i flere budsjettenigheter på dette huset, og vi er stolte
av det vi har gjort for næringslivet i Norge og reiselivet i Norge.
Vi har sørget for skattelettelser på godt over 24 mrd. kr for næringslivet. Det
vil også reiselivsnæringen nyte godt av.
Når det gjelder Pollestads spørsmål
om Fremskrittspartiet vil jobbe for å øke skatter og avgifter for
norsk reiselivsnæring, er svaret nei.
Presidenten: Replikkordskiftet
er dermed omme.
Katrine Boel Gregussen (SV) [11:05:24]: Klimaendringene er
i gang, og aller hardest rammer de mennesker i fattige land. I Norge
opplever vi også ekstremvær, flom og ras, samtidig som både planter
og dyr trues av utryddelse på et nivå som vi aldri før har sett.
Regjeringens løsning på dette er
oljeboring og motorveiutbygging i stedet for å ta vare på verdifull
natur og å starte omstillingen til et nullutslippssamfunn. I tillegg
reduseres bevilgningene til tiltak som skal sette oss i stand til
å møte stadig større klimautfordringer.
I årene framover må Norge klare
overgangen fra sterk oljeavhengighet til en mangfoldig og grønn
økonomi. Hvert eneste statsbudsjett framover bør være det mest ambisiøse
klimabudsjettet hvis vi noen gang skal komme i nærheten av å ta
det ansvaret vi moralsk sett er forpliktet til å ta.
Den sittende regjeringen har ikke
engang begynt å tenke tanken på dette arbeidet. Det grønne skiftet
har de siste fire årene vært noe man har snakket om, men som man
ikke gjør noe med. For i virkeligheten drives det en politikk her
til lands der det satses på olje, eiendom og verdipapirer i stedet
for faktisk å gjøre noe med vår tids største utfordring.
Hvis Norge skal lykkes med overgangen
fra oljeavhengighet til en mer framtidsrettet økonomi, må vi vri satsingene
over på næringer der Norge har naturlige fortrinn. Vi må våge å
satse stort, målrettet og langsiktig for en overgang som skaper
vekst, f.eks. med grønn industri, bioøkonomi og IKT-drevet innovasjon.
Norge har en helt unik mulighet
til å bygge et nytt og grønt næringsliv med en sterk økonomi og
masse kompetente arbeidsfolk. Vi har en høyt utdannet befolkning,
mye ren kraft og rent vann. I tillegg gjør den nye teknologien det
mulig at land som Norge kan reindustrialiseres.
SV satser på nye ordninger som utnytter
den kompetansen vi allerede har fra oljeindustrien inn i andre næringer,
samtidig som vi øker miljøteknologiordningen kraftig, sånn at bedrifter
får mer støtte til å satse på miljøvennlige løsninger.
Et av våre aller største fortrinn
er våre enorme naturressurser. Men hvis Norge skal realisere potensialet som
ligger i bioøkonomien, må vi slutte å sende råvarene ubearbeidet
rett ut av landet og i stedet videreforedle disse for å skape høyverdige
produkter her i landet. Vi foreslår en styrking av bioøkonomiordningen
under Innovasjon Norge. Vi må satse rett nå hvis vi skal få Norge
ut av oljeavhengigheten. Den beste måten å gjøre det på er ikke
å satse på skattelette, men å satse på en aktiv næringspolitikk
som sørger for at flere folk kommer i arbeid.
Jeg synes det er litt vanskelig
å komme hit uten å snakke om fisk. Jeg kommer selv fra en liten
kystkommune i Midt-Troms der man ser at oppdrettsnæringen har vært
med på å endre samfunnet vårt på rekordtid. Vi ser veksten, vi ser
en merkbar økende aktivitet, men vi ser lite positiv utvikling i
kommunen jeg kommer fra. Der merker man heller store miljøkonsekvenser,
større utslipp og en kommune som stadig må kutte i velferden. En
industri blomstrer og går åpenbart veldig bra. Samtidig har vi et
lokalsamfunn som har kniven på strupen.
En produksjonsavgift er god distriktspolitikk
fordi den kan sørge for opprettholdelsen av et samfunn der det bor
få mennesker som skaper store verdier.
Regjeringens pessimisme overfor
distriktene er kritisk for utviklingen av sjømatnæringen. Vi i SV
mener at det vil lønne seg for hele landet at de kommunene som legger
til rette for denne typen næring, får verdier der verdier skapes
i form av produksjonsavgift for innsatsen. I dag opplever mange
av disse kommunene trange kår. En slik avgift vil i mange tilfeller
kunne gå til å opprettholde gode offentlige tjenester i de områdene
der veksten skapes.
Vi mener at fiskeriminister Sandberg
ikke har lyttet til Stortinget og ikke har innført denne produksjonsavgiften,
til tross for at han fikk en tydelig bestilling fra Stortinget.
På sikt vil det føre til at mange vil få det vanskeligere med å
opprettholde liv i sine lokalsamfunn. Vi må tørre å satse på de
små kystkommunene, og de litt større, som legger til rette for vekst
i oppdrettsnæringen. Vi må tørre å si at de også skal få en del
av kaka – fordi det er fornuftig, men også fordi det er rettferdig.
Så vil jeg si litt om landbruk.
I SV jobber vi for et bærekraftig landbruk over hele landet. Vi
mener målet fra landbruksmeldingen er veldig viktig – landbrukspolitikken
skal legge til rette for et aktivt landbruk over hele landet og
bygge på lokale ressurser.
Etter forrige ukes debatt om opplysningskontorene føler
jeg at det trengs en kort avklaring. SV er opptatt av to prinsipper
i denne saken. Det første er at samvirkene skal ha mulighet til
å utøve markedsregulering. For det andre må vi redusere kjøttforbruket
i Norge. I en tid der vi trenger å redusere klimagassutslippene,
er redusert kjøttforbruk et viktig tiltak.
I denne perioden kommer vi til å
stå på for at det fortsatt skal være mulig å drive landbruk i hele
landet – at vi får på plass et driftsvansketilskudd som gjør det
lettere å drive også der terrenget er bratt og forholdene er vanskelige.
Skal vi sikre matberedskapen og bruke det arealet vi har, må vi
stoppe den politikken vi ser fra regjeringen i dag, som bidrar til
mer stordrift og mer sentralisering. I SV vil vi ta landbruket i
en annen retning.
SV er det partiet som bevilger mest
penger til næringspolitikk. Vi har laget et alternativt statsbudsjett
for de mange, ikke for de få.
Presidenten: Det
blir replikkordskifte.
André N. Skjelstad (V) [11:11:48]: Representanten Boel Gregussen
pratet en del om fisk, så jeg kunne gjerne tenke meg å utfordre
henne litt med hensyn til produksjonsavgift eller arealavgift. Representanten
Knag Fylkesnes har tidligere gått inn for å øke den til 25 øre per
kilo. Da lurer jeg litt på: Hvordan vil det virke når næringen innimellom
ikke har så sterke år som det den har hatt i den senere tid? Hadde
det ikke kanskje vært mer fornuftig at en hadde hatt noen svingninger
i forhold til hvordan næringen går? Og er det så sikkert at 25 øre
– som Knag Fylkesnes tidligere har påpekt – er den rette inngangen
til det?
Katrine Boel Gregussen (SV) [11:12:34]: Jeg tenker at det
viktigste i denne saken må være å snakke om hvordan oppdrettsselskapene
kan gi noe tilbake til de lokalsamfunnene de arbeider i og tar ut
råstoffer fra. Akkurat hvor stor en slik avgift skal være, må jeg
bare innrømme at jeg har litt for lite kunnskap om, men jeg tenker
at det viktigste er at de bidrar i form av at de betaler tilbake
til de lokalsamfunnene som de er i.
I dag ser vi at de kommer og gjør
en veldig stor jobb. Vi ser at det blir tatt ut store verdier og
ressurser fra små samfunn. Men det eneste vi ser som blir lagt igjen,
er miljøgriseri og en tilgriset havbunn – ja, dårlige miljøkonsekvenser.
Vi i SV ønsker å jobbe imot det og sørge for at det skal bli en
mer miljøvennlig næring, og at alle skal nyte godt av det som skjer
langs kysten.
Presidenten: Replikkordskiftet
er omme.
André N. Skjelstad (V) [11:13:45]: Også Venstre mener at
produksjonsavgift er viktig. Så må en jo se på hvordan en utformer
det – men det vil vi komme tilbake til senere.
Jeg er glad for at Venstre, Kristelig
Folkeparti, Høyre og Fremskrittspartiet for femte år på rad har
framforhandlet et godt budsjett for Norge. Det er satt et tydelig Venstre-avtrykk
også på næringsområdet. Jeg mener det er avgjørende at statsbudsjettet
bidrar til bedre vekstforhold for Norges små og mellomstore bedrifter.
Dette utgjør ryggraden i norsk verdiskaping. To tredjedeler av jobbskapingen
skjer i privat sektor. Det er viktig å legge til rette for vekst
i privat sektor med en gjennomtenkt incentivpolitikk og et rammeverk
som gjør det lettere og tryggere å skape egne og andres arbeidsplasser.
Vårt engasjement for gründerkapital og inkubatorprogram er bra for
å fremme nettopp entreprenørskap. Oppstartsbedrifter, innovasjon
og forskning er nødvendig for å sikre at nye arbeidsplasser bidrar
til verdiskaping og bærekraftig vekst.
Næringspolitikk skal legge rammene,
men ikke nødvendigvis bestemme retningen for norske gründere. Statens
oppgave er å sørge for best mulig rammevilkår for innovative småbedrifter
med store ambisjoner og gode ideer. Det er viktig at også ulønnet
arbeid kan medregnes i forbindelse med etablering av egen bedrift
og forskning. I Venstres alternative statsbudsjett foreslår vi derfor
å opprette en tilskuddsordning på 40 mill. kr til ulønnet arbeid
gjennom SkatteFUNN. Formålet er å legge til rette for flere gründere
og mer innovasjon.
Det er viktig med gode statlige
innskuddsordninger og såkornfond. I flere tilfeller kan statlig
kapital også utløse videre privat finansiering. Innovasjon, forskning
og utviklingskontrakter er sentralt for å styrke norsk verdiskaping.
Et viktig virkemiddel er risikoavlastningsprogram, som gjør det
enklere for norske banker å gi kapital til norske oppstarts- og
innovasjonsbedrifter. Slike program bør styrkes ytterligere.
Jeg er glad for at Stortinget nå
ber regjeringen om å se nærmere på muligheten til å registrere firma
i Norge uten fysisk tilstedeværelse. Norge bør være en verdensledende
destinasjon for gründere, og jeg mener en slik e-oppholdstillatelse
kan bidra til det. Estland har allerede innført en slik type system.
Norge, med sin lange kyststripe
og fem ganger så mye hav som land, har store fornybarressurser.
Dersom ressursene utnyttes optimalt, er det potensial for en verdiskaping
som kan være større og mer varig enn oljeinntektene. Med gode rammevilkår
kan sjømatnæringen sikre vekst og inntektsgrunnlag langs hele kysten
vår. Norge har innen fiskeri, havbruk og marin bioteknologi et stort
konkurransefortrinn ut fra naturgitte forutsetninger og en omfattende
kompetanse utviklet gjennom generasjoner og gjennom målrettet forskning.
Jeg vil bidra til å utvikle en sjømatpolitikk som sikrer en konkurransedyktig
og allsidig sjømatnæring.
Når det gjelder sjømat, er det en
forutsetning at Norge gjennom en aktiv handelspolitikk får redusert
sine handelshindringer, og at Norge får fri markedsadgang for sjømat
til EU og de øvrige viktige markedene. Norge har i dag ikke frihandel
med noen av de 15 viktigste sjømatmarkedene. En friere markedsadgang
er viktig for økt verdiskaping i hele verdikjeden for sjømat. Regelverket
innenfor alle deler av sjømatsektoren må forenkles og ha som hovedmål
å sørge for miljøvennlig, bærekraftig forvaltning av lokal verdiskaping.
Det er viktig å sikre rekruttering
til fiskeri, sjømatforedling, havbruk og sjømatnæring. Dette bidrar
vi til, bl.a. gjennom ordningen «Sett Sjøbein».
Fiskeriressursene er en nasjonal
ressurs og skal forvaltes nasjonalt. Jeg mener fiskerinæringen skal
reguleres gjennom kvotebestemmelser, slik at langtidsbeskatningen
ikke er større enn den økologiske bærekraften. Det må reageres strengt
på overtredelse og andre former for juks med disse kvotene. I internasjonale
forhandlinger må Norge være en pådriver for et mer bærekraftig fiske.
Fastsetting av kvoter må så langt som mulig bygge på økosystemforvaltning,
slik at beskatningen av én art ikke truer langtidsutbytte fra andre
arter. Internasjonale avtaler og effektiv kontroll må sikre den
økologiske balansen i Barentshavet og i Nordsjøen.
Det må gjøres mer for å styrke arbeidet
mot lakselus. Å ta vare på villaksstammen vår er viktig, og jeg
er glad for at vi fikk styrket arbeidet med villaks gjennom budsjettforliket.
Norge har et stort potensial for
å produsere sunn og klimavennlig mat fra havet. Norge har alle forutsetninger
for å øke den marine verdiskapingen. Det må skje i en kombinasjon
av vekst på bærekraftige premisser innenfor fiske og oppdrett og
en sterk satsing på nye, framvoksende marine næringer, bl.a. krill,
økt algeproduksjon og foredling av tare til medisiner, kosmetikk
og matvarer.
Gode grunnkart i kystnære områder
er viktig. Jeg er glad for at vi i budsjettforliket fikk midler
til finansiering av marine grunnkart for Namdalskysten. Gode grunnkart
er viktig i utarbeidelsen av ny kystsoneplan. Kartleggingen skal
prioritere områder med størst samfunnsøkonomisk verdi og der det
er interessekonflikter mellom fiskeri/havbruk og høsting av marine
arter. Lokale innspill fra Namdalsregionene ble vektlagt sterkt
med hensyn til den bruken.
Jeg vil komme tilbake til landbruksbiten
senere i debatten.
Presidenten: Det
blir replikkordskifte.
Ruth Grung (A) [11:19:05]: I budsjetthøringen fikk vi innblikk
i hvor komplisert det er for de 360 små og mellomstore bakeri- og
konditorbedrifter vi har i Norge, å rapportere på sjokoladeavgiften.
De måtte skille produksjonsprosesser, de måtte ha eget lager for
det som skulle i prosessen, det som skulle rapporteres osv. Så vidt
vi har registrert, er i hvert fall Venstre veldig opptatt av rammevilkårene
for små og mellomstore bedrifter, men kanskje ikke like opptatt
av bakeri og håndverk, som, i alle fall slik de la det fram, må
importere marsipan – og heller ville brukt tiden til å skape flere
arbeidsplasser.
Spørsmålet i disse juletider er:
Hvorfor ville ikke Venstre støtte Arbeiderpartiets forslag, slik
at vi fikk en vurdering både av en forenkling og av om en kunne
sette et tak for de små og mellomstore bakeriene og konditorbedriftene
her i landet?
André N. Skjelstad (V) [11:20:02]: I disse juletider, som
representanten Ruth Grung sier, er også Ruth Grung veldig klar over
at det ikke har vært noe primærønske fra Venstre å øke nettopp sukkeravgiften.
Men gjennom et forlik, som vi også står ved, har dette blitt til i
en totalitet. Og som jeg også sa i mitt innlegg, er det et godt
budsjett.
Jeg skjønner at dette selvfølgelig
vil være en utfordring, ikke minst for de lokale bakeribedriftene.
Også innenfor bryggerinæringen skjønner jeg at dette vil være en
utfordring. For min del er det på mange måter et paradoks når jeg
ser hvor opptatt folk er av godt og sunt kosthold, at en ikke er
med og tenker litt bredere når det gjelder opplysningskontorene
– at vi framover kan få inn litt mer kostholdsekspertise og se på
dette. Jeg deler oppfatningen om at det er mange måter å gjøre dette
på, men vi står for et forlik som vi har inngått sammen med flere.
Marit Knutsdatter Strand (Sp) [11:21:06]: Venstres satsing
på en rausere politikk, bl.a. med økt fokus på dyrevelferd, er rørende.
Som senterpartist og Ås-kandidat med hjerte for jordbruksproduksjon
og dyrehold synes undertegnede det er flott at politikerne ønsker
å sette dette på agendaen. Det som forundrer meg, er hvor lite konsekvent
politikken er. Forrige uke kunne vi nok en gang lese om en omfattende
dyretragedie, avmagrede griser som ikke klarte å stå ordentlig oppreist.
Mattilsynet har registrert 20–30 årlige tilfeller med alvorlig vanskjøtsel
av produksjonsdyr de siste årene. Veterinærene roper etter tettere
oppfølging fra Mattilsynet og forebyggende tiltak.
Regjeringen, med støtte fra Venstre
og Kristelig Folkeparti, svarer med å kutte i budsjettet til Mattilsynet
og styrke dyrepolitiet. Da lurer jeg på hvordan dyrepolitiet kan
kompensere for tapet av midler til Mattilsynet, som resulterer i
færre tilsyn og færre saker å etterforske. Og i hvilken grad kan
de bidra med fagkompetanse og forebyggende arbeid?
André N. Skjelstad (V) [11:22:13]: Jeg tror at Mattilsynet
og det nye dyrepolitiet vil sitte inne med mye god kompetanse. Det
er ikke til å komme bort fra at Mattilsynet i større grad nå kanskje
også må vektlegge muligheten for veiledning. Slike katastrofer,
eller uheldige episoder, som bl.a. den i Rogaland, kommer ikke bare av
for dårlig kunnskap, de kommer kanskje av at det ligger noe personlig
bak. Jeg tror også at veiledningsekspertisen i Mattilsynet bør vurderes
i dette. Men det er klart at dette er et kutt. På samme måte som
vi effektiviserer resten av den norske staten, er det naturlig at
også Mattilsynet tar sin del. Men jeg hadde nok håpet at vi over
tid også kunne hatt et mattilsyn som hadde praktisert likt i de
ulike regionene. Det tror jeg at en kan få til gjennom å se på dette
på en bedre måte etter hvert.
Katrine Boel Gregussen (SV) [11:23:27]: I SV er vi opptatt
av at vi skal produsere mat basert på arealressursene våre i hele
landet, og at vi skal ha en god dyrevelferd over hele landet. For
å få det til må vi ha et sterkt mattilsyn. Når de nå får et stort
kutt, kommer det til å gå ut over Mattilsynets mulighet til å styrke
dyrevelferd og mathelse. De risikerer å måtte legge ned kontorer.
Vi har nylig fått en historie fra Rogaland om en svinebesetning
som ikke hadde det godt, og takket være kontroll fra Mattilsynet
ble det tatt tak i. Venstre er også opptatt av dyrevelferd, så hvordan
kan man da forsvare dette kuttet?
André N. Skjelstad (V) [11:23:59]: Som jeg også sa i mitt
forrige innlegg, betyr dyrevelferd mye for Venstre – det at dyrene
har det godt, ikke minst. Men det krever også at de som skal stelle
dem, har den nødvendige kompetansen. Som jeg også har sagt tidligere,
tror jeg at man ikke bare kan utøve et tilsyn ved bare å drive med kontroll,
jeg tror man i større grad også må drive veiledning. Veiledningsbiten
tror jeg det er fullt mulig å få til med noe mindre rammer. Så tror
jeg helt spesifikt at regelverket, både innenfor fiske og innenfor
landbruk, i større grad enn i dag må samordnes mellom regionene.
Presidenten: Replikkordskiftet
er omme.
Steinar Reiten (KrF) [11:25:03]: Når vi i dag behandler næringskapitlet
i statsbudsjettet, har vi kommet til den delen av budsjettet der
verdiene blir skapt, verdier som gjør at vi kan finansiere en velferdsstat.
Det er derfor nærliggende å nevne en mann som har vært en inspirasjon
for mange i Kristelig Folkeparti, Hans Nielsen Hauge. Hauge så arbeidsplasser
som et middel for å løfte mennesker ut av fattigdom, utruste enkeltmennesket og
bygge samfunnet. Det var næringsutvikling med en høyere mening,
om du vil. Stikkordene var «nøkternhet» og «ansvarlighet». Kapital
ble brukt til å bygge virksomheter. Utbyttene var små og gikk til
nye virksomheter. Dette er et budskap som er like gyldig i dag som
da.
Også i år har Kristelig Folkeparti
vært med på å forhandle fram en budsjettenighet med regjeringen
og Venstre. Vi har klart å dra i land et godt budsjett for landet
vårt. For Kristelig Folkeparti har det i år vært en hovedsak i forhandlingene
å få på plass kompenserende tiltak for bønder som mister markedsgrunnlaget
sitt på grunn av endringer i toll- og eksportsubsidiering. Så langt
jeg vet, er det første gangen slik kompensasjon er bevilget over
statsbudsjettet utenfor jordbruksoppgjøret. Det gjør dette til en
historisk dag. Kristelig Folkeparti mener at dette er sunn fornuft
i ein tid da det ligger an til at vi får overproduksjon av melk
og over lengre tid har hatt underproduksjon av storfekjøtt. Selv
om det neppe er mulig å komme unna trekket i melkekvotene, gir vi
nå dem som ønsker å konvertere fra melk til kjøtt, en mulighet for
å gjøre det ved å søke på midlene vi har fått på plass i kapittel 1149
post 75 Tilskudd til investeringsstøtte i landbruket. Der ligger
det for budsjettåret 2018 75 mill. kr til investeringsstøtte for
landbruket. Det gir oss et ekstra virkemiddel til å oppnå markedsbalanse
på både melk og kjøtt, og Kristelig Folkeparti er veldig fornøyd
med at vi har fått gjennomslag for dette i budsjettforhandlingene.
Ein sak som skapte mye oppstyr da
budsjettet ble lagt fram, var at organisasjonene som får støtte
fra Landbruksdepartementets budsjett, var strøket. Det er ikke noen
hemmelighet at vi setter veldig liten pris på slike omkamper. Likevel
er det gledelig at vi klarte å få på plass igjen støtten til organisasjonene.
Disse organisasjonene gjør et verdifullt arbeid både innenfor opplysningsvirksomhet,
gjennom å skape offentlig debatt og ved rekrutteringsvirksomhet,
og vi mener at de trenger forutsigbare rammevilkår.
Fiskeri har vært og vil være en
viktig hjørnestein i norske kystsamfunn. Dette er en av våre viktigste
eksportnæringer, som stadig blir viktigere. For å ha en bærekraftig
forvaltning må vi vite hvor store fiskeressurser vi har og hvor
mye som kan tas ut. Norge har i dag høye bestander av mange av våre
viktigste arter, og dette er et resultat av arbeidet som er lagt
ned i bestandsforskning. Derfor er det bra at vi skal bruke mer
penger på bestandsforskning i 2018.
Kristelig Folkeparti er også meget
fornøyd med at vi har fått på plass penger til ny redningsskøyte
i Mehamn. Kristelig Folkeparti la inn en heving av driftstilskuddet til
Redningsselskapet på 10 mill. kr til det formålet, i kapittel 1300
post 74 Tilskudd til Redningsselskapet, og vi vil gi honnør til
regjeringspartiene for stor imøtekommenhet på det punktet i budsjettforhandlingene.
Vi måtte kjempe hardt om økte midler til mange av våre hjertesaker,
men det ble aldri reist innvendinger mot vårt forslag om å få på
plass bevilgninger som gjør det mulig å ha en redningsskøyte fast
stasjonert i Mehamn. Også Venstre ga oss full støtte på det punktet.
Dermed kan vi glede oss sammen med kystens og havets folk på den
værharde Finnmarkskysten over at et svært viktig tiltak for å øke
sikkerheten til sjøs nå kommer på plass. Dette er veldig viktig
for både fiskere og andre som har arbeidsplassen sin på havet.
En sak som i år har vært veldig
krevende for Kristelig Folkeparti, var forslaget om å fjerne eiendomsskatt
på verk og bruk. Kristelig Folkeparti er opptatt av at kommunene
skal ha forutsigbare inntekter og inntekter som gjør dem i stand
til å produsere velferd lokalt, der innbyggerne bor. Vi ønsket derfor
et lovutvalg som et alternativ til regjeringens forslag. Det fikk
vi dessverre ikke gjennomslag for i forhandlingene. Da situasjonen
ble slik, er vi likevel glad for at vi har fått på plass kompensasjon
til de berørte kommunene. Kristelig Folkeparti mener også at dette
er et viktig prinsipp. Vi kan ikke avskjære kommunene fra å hente
inn skatt lokalt uten å kompensere for det.
Kristelig Folkeparti er også fornøyd
med at vi nå har fått på plass en utredning om opplysningskontorene
i landbruket. Her har det vært mye fram og tilbake, men vi mener
at det er riktig at vi følger prinsippet med en utredning der aktørene
selv får være med i prosessen gjennom sin representasjon i omsetningsrådet.
Jeg ser fram til å følge utviklingen og legger til grunn at statsråden
og aktørene kan finne sammen i gode løsninger for hvordan opplysningsvirksomheten
skal være og skal finansieres i framtiden. Her er det viktig at
næringen viser fleksibilitet og vilje til nytenkning i spørsmålet
om organisering og nivået på finansieringen.
Eva Kristin Hansen hadde
her overtatt presidentplassen.
Presidenten: Det
blir replikkordskifte.
Nils Kristen Sandtrøen (A) [11:29:53]: Kristelig Folkeparti
har gitt et viktig bidrag i behandlingen av statsbudsjettet i næringskomiteen
på landbruksfeltet. Det er vi i Arbeiderpartiet veldig glad for,
og at vi nå kan være tydelig fra Stortingets side på at opplysningskontorene har
en viktig rolle i Norge.
I innlegget til representanten Reiten
var betydningen av å skape arbeidsplasser og å fordele verdier vektlagt. Jeg
biter meg merke i at vi har et offensivt storting som ønsker arbeidsplasser
knyttet til matproduksjonen i Norge, og at vi også skal sikre at
de arbeidsplassene kommer hele landet til gode.
Da lurer jeg på i mitt spørsmål
til Kristelig Folkeparti: Hvilke virkemidler tror de blir viktige
i årene som kommer, for å sørge for en balanse i markedet, slik
at vi kan fordele verdier og sikre stabilitet også for mindre og mellomstore
bruk?
Steinar Reiten (KrF) [11:30:52]: Vi har programfestet at
vi ønsker et variert jordbruk med ulik driftsstørrelse, med bruk
i hele landet.
Jeg var bl.a. med på en fellesmerknad
med Arbeiderpartiet, der vi ønsket å se nærmere på dette med driftvansketilskudd,
som kan bli noe veldig interessant fordi det ikke blir omfattet
av de begrensninger som ligger i en WTO-avtale. Det er ett av tiltakene.
Så er det også klart at inntektsmålet
blir viktig i kommende jordbruksoppgjør. Det må være lønnsomhet ikke
bare for de største brukene. Det må også være lønnsomhet i de mellomstore
og små brukene.
Geir Pollestad (Sp) [11:31:45]: Senterpartiet og Kristeleg
Folkeparti deler eit engasjement for norsk matproduksjon. Eg trur
òg me deler det synet at det er viktig at det er føreseieleg, og
at bondens inntekt er viktig.
Då må ein ha eit klart inntektsmål.
Og eg vil utfordra på noko som Line Henriette Hjemdal kom med i
Nationen den 15. august 2017, og som for så vidt òg har vore gjenteke
mange gonger – om inntektsmål. Ho sa at
«skal vi redusere gapet og løfte
bøndenes inntekt må de få kronemessig lik utvikling som andre».
Mitt spørsmål er om dette framleis
er Kristeleg Folkeparti sitt syn på inntektsutvikling og inntektsmålet
i jordbruket.
Steinar Reiten (KrF) [11:32:40]: En samlet komité uttalte
i innstillingen til jordbruksmeldingen at
«inntektsmålet skal være å redusere
inntektsgapet mellom jordbruket og andre grupper i samfunnet».
Inntektsgap kan bare reduseres med
kroner, ikke prosenter. En trenger derfor ikke være skriftlærd for
å forstå at målet er at inntektsutviklingen i jordbruket målt i
kroner skal være minst like stor som for andre grupper når næringen,
slik komiteen forutsetter, har en god produktivitetsutvikling og
markedstilpasning.
Derfor blir jeg bekymret når representanten
i innstillingen til budsjettet mer enn antyder at representanten helst
ikke vil mene noe om en omtalt kostnad i jordbruket fordi det er
bøndene selv som finansierer kostnaden. Men det er tilfellet for
alle kostnader i næringen. Denne distanseringen fra hovedelementer
i inntektsdannelsen er ikke bare politisk ansvarsfraskrivelse –
den holdningen vil i tillegg bidra til å svekke det vedtatte inntektsmålet.
Nivået på avgifter som bønder betaler,
har direkte innvirkning på inntekten i næringen. Det må vi alle
ta inn over oss.
Katrine Boel Gregussen (SV) [11:33:54]: Kristelig Folkeparti
og SV sto i lag i merknadene om opplysningskontorene i innstillingen
til jordbruksmeldingen i vår. Der stod det bl.a. i våre felles merknader
at det «er behov for mer forbrukerinformasjon om bl.a. klima, matsvinn,
kosthold og helse». Derfor ble jeg så overrasket da jeg så at Kristelig
Folkeparti ikke var med på forslagene i denne innstillingen om å
utrede hvordan opplysningskontorene i større grad kan bidra til
informasjon om bl.a. miljø, klima og helse. Så nå håper jeg at det
ikke er for sent. Jeg vil derfor invitere Kristelig Folkeparti til
på nytt å bli med på dette forslaget. Ønsker Kristelig Folkeparti
å bli med på det?
Steinar Reiten (KrF) [11:34:31]: Nå har Omsetningsrådet fått
i oppdrag av statsråden å utrede disse spørsmålene. Går vi inn i
et slikt forslag, er det å legge føringer for det utredningsarbeidet
som Omsetningsrådet nå skal i gang med. Nå ønsker vi å trekke oss
tilbake og la Omsetningsrådet få jobbe fram de løsningene som er viktige.
Og så har vi også fått sjekket ut
med landbrukets organisasjoner at de spørsmålene som representanten Boel
Gregussen her tar opp, vil bli ivaretatt i det arbeidet som Omsetningsrådet
skal i gang med. Derfor har vi valgt ikke å gå inn i det forslaget,
og det står vi nok fast på.
Presidenten: Replikkordskiftet
er omme.
Per Espen Stoknes (MDG) [11:35:28]: Dette er et budsjett
som gjør norsk næringsliv mer sårbart i kommende år fordi det ikke
tar ordentlig høyde for de omveltningene vi nå ser komme mot oss.
Det forlenger dagens næringsstruktur, dette er en kvasiomstilling
– eller omstilling, som Høyre sier.
Næringsminister Monica Mæland sitter
med nøkkelen til en reell grønn vekst. Hun kunne ha åpnet nye dører
og porter for næringslivet framover, men med dette budsjettet bruker
hun den ikke. Her går vi gamle veier om igjen.
Litt bakgrunn: Som sunnmøring vokste
jeg opp med industri og eksportnæringer, først tekstil, men også
fiskeriindustri, selvfølgelig. Jeg vokste opp – omtrent – i fabrikken
som stillongs kom fra. Jeg jobbet også deltid med Baader fileteringsmaskiner
og lempet lange og torsk i store kar. Jeg luktet fisk i ukesvis
etterpå – eller som vi sier på Sunnmøre: Det luktet penger. Jeg
har på nært hold sett og følt vestlandsk industri vokse og falle. Å
drive tekstilfabrikk i Norge var skikkelig opptur på 1960- og 1970-tallet,
men uhyre krevende på 1980- og 1990-tallet. Stoknes Trikotasjefabrikk
og varemerket stillongs er historie, likeså – med internasjonaliseringen –
med stokkfisk, lutefisk og tørrfisk. Det gikk skikkelig nedenom
og hjem ettersom selskapene ikke handlet tidsnok i forhold til markedet
og finansiell risiko. Gammel suksess ble en hemsko i møte med den
nye virkeligheten. Dette er suksessfellen.
Å være med på konkurser og bankkriser,
føle det på nært hold, er ikke noe særlig moro. Det er vondt å oppleve
at arbeidsplasser blir utrygge og forsvinner. Kanskje det er derfor
at jeg som voksen særlig har jobbet med strategisk framtidstenkning,
eller «foresight». Jeg nevner denne bakgrunnen min, for når jeg
leser dette næringsbudsjettet, finner jeg veldig lite slik «foresight»,
men derimot mye 1900-talls industrinostalgi.
Det hjalp f.eks. Nokia svært lite
å ha et stort innovasjonsbudsjett og mange modeller da de innoverte
i retning av enda flere trykknapper på brettemobiler, og markedet
helst ville ha touchscreen og iPhone. På samme måte som med stillongsfabrikken
og Nokia, er det nå sterke, ytre drivkrefter som begynner å slå
inn i norsk virkelighet. Det gjelder raske trendbrudd innenfor sol- og
vindenergi, batterikostnader, digitalisering, «Internet of Things»,
kunstig intelligens, smarte bygg og byer, autonome kjøretøy, osv.
Det er alltid enklere å gjøre mindre, såkalt implementell justering,
enn å gå opp nye veier. Det er slikt småtteri vi finner i dette
statsbudsjettet. Det er ingen reell vilje til å låse opp for nyskaping
der hvor det virkelig må til. Dette er et administratorbudsjett,
intet nyskapingsbudsjett. Det minner meg om suksessfella, som jeg
nå frykter at hele Norge kan havne i. Det er i budsjettet f.eks.
ingen reell satsing på anbefalingene fra grønn konkurransekraft-rapporten.
Det er bare en lunken digitaliseringssatsing som Abelia kaller for unnasluntring.
Det er store kutt i satsingen på kommersialiseringer, f.eks. FORNY2020.
Det er ingen videre satsing på presåkornfond for nye oppstartsbedrifter,
og det er ingen programsatsing på teknologioverføring fra petroleum
til nye næringer.
Hovedkonsekvensen av dette budsjettet
blir at Norge igjen utsetter omleggingen til et grønt næringsliv.
Det blir ingen reell grønn vekst med dette, slik som vi ser i våre
naboland Sverige, Finland og Danmark. Dette vil videreføre den strykkarakteren,
eller F, som OECD gir Norge i grønn vekst og karbonproduktivitet,
som jeg nevnte i finansdebatten.
Dersom vi iverksetter en reell satsing,
slik Miljøpartiet De Grønne foreslår, er mulighetene enorme. Potensialet
for verdiskaping i bioøkonomien er beregnet til opp mot tusen milliarder
i 2050 – en tredobling fra i dag. Kreative næringer og reiseliv:
160 000 mennesker er i dag sysselsatt i disse næringene, de står
for en verdiskaping på 100 mrd. kr. – og vokser langt raskere enn
økonomien for øvrig. Innenfor helse og velferd introduseres nye produkter
og tjenester i høyt tempo – og har stort potensial. Det forventes
investeringer i havvind i Europa på 250 mrd. kr i året de neste
5–10 årene, og Norge kan få en betydelig markedsandel. La også sirkulærøkonomi
og mineraler være nevnt.
Det er absolutt ingen mangel på
muligheter for rask grønn verdiskaping. Det som mangler, er en politisk
vilje til å utnytte den ved aktivt å flytte kapital og arbeid fra olje
til rask vekst i bærekraftig virksomhet. Dette krever en kraftig
omlegging av veien til smarte grønne innovasjoner og jevnlig oppfølging.
For å få fortgang i dette tar jeg derfor opp forslagene fra Miljøpartiet
De Grønne – bl.a. om årlig publiserte grønne vekstindikatorer. Dersom
Høyre mener alvor, slik statsminister Solberg sa i VG i forrige
uke, om at blå politikk er grønn vekst, regner vi med at Høyre stemmer
for våre forslag i dag.
Presidenten: Presidenten
forsto det slik at representanten Per Espen Stoknes tok opp de forslagene
han refererte til.
Statsråd Monica Mæland [11:41:07]: Norge er et land med store
muligheter. Vi har store naturressurser, stor deltakelse i arbeidslivet
og en veldig kompetent arbeidsstyrke.
Regjeringen har styrt Norge trygt
gjennom en krevende tid. Nå er det god vekst i økonomien, og vi
ser at flere kommer i arbeid over hele landet. Regjeringens finanspolitikk
og tiltakspakker har virket. Nå er tiden inne for å normalisere
finanspolitikken og sikre stabilitet og styrket konkurransekraft
for næringslivet.
Selv om behovet for tiltakspakker
ikke lenger er til stede, betyr ikke det at vi er ferdig med omstillingen. Den
fremste utfordringen vi har framover, er å legge til rette for økonomisk
vekst og nye lønnsomme – og aller helst grønne – arbeidsplasser.
Vi har de siste fire årene ført
en aktiv næringspolitikk og fremmet flere strategier og meldinger
som staker ut kursen for noen av våre viktigste næringer. Vi har
behandlet en industrimelding, en reiselivsmelding, en bioøkonomistrategi,
en maritim strategi og en havstrategi. I tillegg har vi lagt fram
Norges første gründermelding og lagt fram en eksportstrategi – for
å nevne noen.
Det viktigste vi kan gjøre for næringslivet,
er å sørge for gode rammebetingelser. Derfor har vi redusert skattene,
vi har en rekordhøy satsing på samferdsel og ikke minst en sterk
satsing på forskning og innovasjon. Derfor har vi styrket de brede
landsdekkende ordningene som miljøteknologiordningen, BIA, FORNY2020
og SkatteFUNN-ordningen. Den sterke satsingen på næringsrettet forskning
er ytterligere forsterket gjennom budsjettavtalen med Venstre og
Kristelig Folkeparti, og vi bruker nå 4,5 mrd. kr mer på næringsrettet
forskning og innovasjon enn i 2013.
La meg her få trekke fram støtten
til testfasiliteter, Norsk katapult. Tiltaket bidrar til at norske
industribedrifter får tilgang til viktig infrastruktur, kompetanse
og muligheter til å teste ut nye løsninger. Ordningen ble etablert
i 2017, og for 2018 foreslås det en bevilgning på 125 mill. kr,
en økning på 75 mill. kr.
Norge er en av verdens ledende havnasjoner.
Innen både maritim næring, sjømat- og petroleumsnæringen er det
et stort vekstpotensial i samarbeid og kunnskapsdeling på tvers
av næringer. I 2018 foreslår regjeringen derfor en satsing på marine
og maritime demonstrasjons- og piloteringsprosjekter og tiltak som
bidrar til økt kunnskapsdeling på tvers.
Maritim næring er blant Norges mest
globale og innovative næringer, og den norske maritime klyngen består
av en komplett verdikjede med bredde i både kunnskap, produkter
og tjenester. Tilskuddsordningen for sysselsetting av sjøfolk er
viktig for å beholde maritim kompetanse i Norge. Vi har utvidet
ordningen flere ganger, og ordningen ble lovfestet tidligere i år.
I budsjettet for 2018 er det anslått utbetalinger på over 2 mrd. kr
på ordningen.
Regjeringen har også en ambisiøs
klimapolitikk. Vi trenger flere grønne arbeidsplasser i tiden fremover.
Det nye investeringsselskapet Fornybar AS foreslås med en investeringsramme
på 400 mill. kr i 2018. Selskapet skal foreta investeringer som
bidrar til reduserte klimagassutslipp, til utvikling av ny teknologi
og til å skape nye grønne arbeidsplasser.
Regjeringen vil bidra til at norsk
næringsliv har et konkurransedyktig og forutsigbart eksportfinansieringstilbud
som er tilpasset næringslivets behov. Vi har derfor gjennomført
forbedringer i eksportfinansieringstilbudet, som bidrar til å gjøre
norske verft og utstyrsleverandører mer konkurransedyktige og å
øke aktiviteten.
Regjeringen foreslår at det i 2018
opprettes en låne- og garantiordning for kjøp av skip fra verft
i Norge når disse skal brukes i Norge. Det foreslås en garantiramme på
10 mrd. kr. I tillegg ble i sommer GIEKs garantitilbud utvidet til
å omfatte eksportrelaterte investeringer i Norge.
Regjeringen har i budsjettet for
2018 lagt fram forslag om å avvikle kulldriften til Store Norske
i Svea og Lunckefjell. Dette har ikke vært noen enkelt beslutning,
men jeg vil takke for en god og konstruktiv initiativdebatt for et
par uker siden. Svalbard skal gjennom en omstilling og trenger nå
ny næringsutvikling. Dette arbeidet startet vi med allerede i 2015.
Vi er i gang, men det vil ta tid.
Regjeringen fortsetter arbeidet
med forenkling og digitalisering. Enklere rapportering fra næringslivet,
gjenbruk av informasjon og digitale offentlige tjenester er viktige
områder.
Regjeringen prioriterer i dette
budsjettet tiltak som legger grunnlag for økonomisk vekst, flere
i jobb, nyskaping og et bærekraftig velferdssamfunn. For å trygge
velferden må vi skape flere lønnsomme arbeidsplasser og få bedre
kvalitet og mer velferd ut av hver skattekrone. Derfor fortsetter
vi å modernisere offentlig sektor og å omstille norsk økonomi.
Presidenten: Det
blir replikkordskifte.
Terje Aasland (A) [11:46:17]: Det som gir grunn til alvorlig
bekymring, er at uavhengig av hvor mange stortingsmeldinger og strategier
denne regjeringen legger fram, er jobbveksten like lav. Det er en
betydelig utfordring. Men det er ikke det jeg skal stille statsråden
et spørsmål om.
Jeg tenkte jeg også kunne utfordre
næringsministeren på sjøfolkenes situasjon. Dersom Color Line velger
å gå fra NOR til NIS, kan en komme i en situasjon hvor en ender
opp med å bruke reelt sett flere titalls millioner kroner over statsbudsjettet
for å lage en ordning hvor norske sjøfolk går i land, og hvor EØS-borgere kommer
om bord. Er statsråden tilfreds med en sånn ordning?
Statsråd Monica Mæland [11:47:06]: Jeg våger den påstand,
som hvem som helst er velkommen til å sjekke, at det er ingen regjering
noensinne som har gjort mer for maritim næring enn det denne har
gjort. Det første vi gjorde, var å sette ned et fartsområdeutvalg,
et partssammensatt utvalg. Vi fikk deres innstilling i januar 2015
og la fram en strategi med 69 oppfølgingspunkt i mai 2015. De fleste
av disse tiltakene er nå gjennomført. Det er slik at vi har styrket
nettolønnsordningen ved flere anledninger, senest i sommer, da vi
innførte det på «deep sea». Vi gikk altså utover Fartsområdeutvalgets
innstilling.
Så er det ikke vi som bestemmer
hvor rederier skal flagges. Vi legger til rette for at skip kan
flagges til Norge. Det har vært en veldig vellykket politikk når
en ser at et femtitalls skip faktisk nå er flagget hjem.
Det som gjenstår, er å gjennomføre
Fartsområdeutvalgets anbefaling – det var en anbefaling fra et partssammensatt
utvalg – om å endre fartsområdereglene, slik at vi kan beholde skip
i NOR og NIS.
Terje Aasland (A) [11:48:11]: For det første er det næringsministeren
og regjeringen som har ansvaret for hvilket regelverk som gjelder.
Så hvis næringsministeren ikke ønsker at omflagging fra NOR til
NIS skal foregå for disse Color Line-skipene, har hun full mulighet
til å gjøre noe, det er hennes ansvar.
Så fikk jeg ikke svar på spørsmålet.
Jeg anerkjenner også Fartsområdeutvalget, og mye er gjort bra for
norske sjøfolk, og en har fått en bedre nettolønnsordning etter at
Fartsområdeutvalget poengterte denne problemstillingen. Derfor spør
jeg igjen, nå med bakgrunn i den ordningen som nå foreligger: Synes
næringsministeren det er riktig å bruke flere titalls millioner
kroner av skattebetalernes penger – for å være litt tabloid på det
– for å sørge for at norske sjøfolk går i land, mens EØS-borgere går
om bord? Er det en ordning som næringsministeren er tilfreds med?
Hun sitter fullt og helt med ansvaret for å åpne opp for at den
anledningen skal kunne komme.
Statsråd Monica Mæland [11:49:11]: Jeg tror det må ligge
en grunnleggende misforståelse til grunn når representanten tror
at det er jeg som bestemmer hvor skip skal flagges. Det er det ikke.
Jeg legger til rette for at skip kan flagges til NOR og NIS. Og
i motsetning til den regjering som satt før oss, som så at andelen
NIS-skip falt hvert eneste år, har vi altså gjort noe med det.
Jeg er veldig forundret over denne
saken. Jeg hører Arbeiderpartiet hylle trepartssamarbeidet i alle
sammenhenger, men de gjør det altså ikke i denne situasjonen, ikke
i en situasjon hvor det var gjennomført det den ene parten i partssammensatt
utvalg foreslo, mens vi altså skal la være å gjøre det den andre
parten foreslo. Sånn kan vi ikke ha det. Vi må ha forutsigbarhet,
vi må ha skikkelighet, og vi må gjøre det vi lovet. Det var å gjennomføre
det veldig skjøre kompromisset vi fikk fra Fartsområdeutvalget.
Terje Aasland (A) [11:50:06]: Den adgangen som åpner seg
for å gå fra NOR til NIS og nettolønnsordningen og sånt for disse
skipene, sitter næringsministeren med et betydelig ansvar for.
Men jeg skal spørre på en annen
måte, for å prøve å få et svar i retning av det jeg spør om: Når
vi nå mest sannsynlig kommer til å bruke titalls millioner kroner
av skattebetalernes penger for å sette norske sjøfolk i land mens
EØS-borgere går om bord, er det kanskje en svekkelse – i hvert fall
en redusert tanke – av legitimiteten i den norske befolkningen når
det gjelder nettolønnsordningen. Ser næringsministeren at en kan
svekke legitimiteten til nettolønnsordningen, sånn som den i dag
er utformet, ved å gjøre de endringene som nå kommer til å skje
i løpet av 2018?
Statsråd Monica Mæland [11:51:01]: Jeg må bare gjenta: Det
som vil svekke legitimiteten til norsk maritim politikk, er å la
være å gjøre noe vi har lovet å gjøre.
Så er det ikke regjeringen og ikke
Stortinget som bestemmer hvor skip skal flagges. Men man kan sitte
helt stille og se på at skip og rederier flagges ut, og det har man
faktisk gjort.
Regnestykket til representanten
stemmer heller ikke. Vi bruker nå veldig mye mer penger på nettolønnsordningen
fordi skip ikke har flagget fra NOR til NIS. Man vil også bruke
mindre penger. Men det er ikke poenget, poenget er å ha en forutsigbarhet
og sørge for at vi beholder rederier og skip i NIS og NOR med norsk
flagg.
Geir Pollestad (Sp) [11:51:52]: Eg vil ta opp eit anna område
der det verkar som om regjeringa ønskjer å bytta ut norsk arbeidskraft
med utanlandsk arbeidskraft, og det gjeld vegbygging. I førre veke,
går det fram av Trønder-Avisa i dag, fekk avisa ein e-post som sa
at Nærings- og fiskeridepartementet ikkje har hatt samtalar med
kinesiske aktørar om vegbygging i Noreg. Like fullt trykkjer same
avisa eit brev der eit kinesisk selskap takkar hjarteleg for invitasjonen
til å besøkja Noreg. Så spørsmålet mitt er: Har næringsministeren
hatt samtalar med kinesiske aktørar om vegbygging i Noreg, og kva
vil ein i så fall oppnå med det?
Statsråd Monica Mæland [11:52:41]: Først: Jeg er veldig glad
for å få spørsmålet, for tidligere i dag ga representanten det inntrykk
at denne regjeringen hadde ført en politikk som økte antallet utenlandske
kontrakter i samferdselssektoren. Det er ikke riktig. Da Senterpartiet
satt med samferdselsministeren i 2012–2013, gikk 35 pst. av kontraktene
på over 100 mill. kr til utenlandske selskaper. I perioden 2014–2016,
under denne regjeringen, er andelen 12 pst. Så er det selvfølgelig sånn
at under denne regjeringen er det flere kontrakter, rett og slett
fordi vi har en større satsing på samferdsel, men andelen utenlandske
er altså lavere.
Jeg har med interesse lest Trønder-Avisa,
som viser til at jeg skal ha møtt representanter for kinesisk næringsliv
i Kina. Det må jeg bare bekrefte: Det gjorde jeg. Jeg deltok i en
rekordstor delegasjon sammen med statsministeren tidligere i år,
med det formål å sikre norsk eksport til Kina.
Steinar Reiten (KrF) [11:53:54]: Den 30. november i år avholdt
næringskomiteen en initiativdebatt om næringsvirksomhet på Svalbard,
der spørsmålet om framtidig energiforsyning til Longyearbyen og
andre bosettinger ble et sentralt tema. I Innst. 8 S, fra næringskomiteen,
som vi behandler i dag, blir denne problemstillingen reist på nytt
av en samlet komité. Avviklingen av gruvedriften i Svea/Lunckefjell
aktualiserer spørsmålet om framtidig energibærer, særlig fordi gruve
7, som i dag forsyner kullkraftverket med kull, har begrenset restlevetid
på om lag ti år basert på gjenværende ressurser med dagens driftsform.
Komiteen mener at det haster med å få en avklaring om framtidig
energiforsyning på Svalbard, og legger til grunn at framtidig energiproduksjon
blir bærekraftig og fornybar. Så mitt spørsmål blir: Kan statsråden
kort gjøre greie for hva som er status for utredning av mulighetene
for framtidig energiforsyning på Svalbard, som ble lagt i bestillingen
fra en samlet utenriks- og forsvarskomité da svalbardmeldingen ble
behandlet i november 2016?
Statsråd Monica Mæland [11:54:48]: Det er justisministeren
som har det overordnede ansvaret for Svalbard. Jeg har ansvaret
for Store Norske, og jeg har selvfølgelig ansvaret for utviklingen
av norsk næringsliv på Svalbard.
Ved behandlingen av svalbardmeldingen
ble det oversendt et anmodningsforslag knyttet til dette til regjeringen,
og etter det jeg kjenner til, er det arbeidet i gang i regi av både
justisministeren og olje- og energiministeren.
Per Espen Stoknes (MDG) [11:55:32]: Da Stortinget behandlet
industrimeldingen i vår, ble det fremmet et forslag om et program
for teknologioverføring fra olje- og gassektoren, som ble støttet
av Abelia, av Norsk Industri, av Norsk olje og gass, av Tekna osv.
Det var enighet om at det er et stort behov for teknologioverføringsprogram.
Det gjelder flere sektorer. Man kan f.eks. se for seg, som mange
har diskutert, behovet for en stor demonstrasjonspark for havvind
i Norge. Noen europeiske analytikere, som Ecofys, har antydet at
det trengs 240 GW havvind fra Nordsjøen innen 2040. Hywind hadde
30 MW, til sammenligning. Så mitt spørsmål til næringsministeren
er: Hvilke initiativ eller behov ser dere når det gjelder teknologioverføring
fra petroleumsnæringen i årene som kommer?
Statsråd Monica Mæland [11:56:24]: Jeg hørte både spørsmålet
og representantens innlegg tidligere i dag, og jeg kjenner meg ikke
igjen i den virkelighetsbeskrivelsen som gis.
Det er slik at denne regjeringen
i samarbeid med Venstre og Kristelig Folkeparti har en historisk
satsing på forskning og utvikling i regi av Forskningsrådet, Innovasjon
Norge, Enova etc. for å bidra til omstilling av norsk næringsliv.
Vi er altså i full gang. Næringslivet i Norge har tatt det grønne
skiftet på alvor, og tar også på alvor de enorme utfordringene man
står overfor når det gjelder teknologiutvikling.
På havområdet spesielt har regjeringen
nå lagt til rette for en rekke satsinger som skal bidra til at man
overfører teknologi bl.a. fra petroleumssektoren til maritim næring
og marine næringer. Denne havsatsingen er helt tydelig i årets budsjett
og skal videreføres de neste årene. Det ligger et enormt potensial
til å utvikle nye arbeidsplasser innenfor havnæringen, og der er
petroleumssektoren selvfølgelig helt avgjørende.
Presidenten: Replikkordskiftet
er omme.
Ruth Grung (A) [11:57:34]: Norge er rikt på naturressurser.
Foredling av ressursene har skapt grunnlaget for det moderne Norge,
med høy sysselsetting, høyt velferdsnivå og livskraftige lokalsamfunn
over hele landet. Trepartssamarbeidet har bidratt til høy tillit
og lavt konfliktnivå.
Men en av de største utfordringene
vi står overfor i dag, er den synkende andelen som er i jobb, det
er den laveste på 20 år. De fleste land har opplevd fall i sysselsettingen,
men etter 2013 har Norge hatt det største fallet. De siste ti år
har andelen menn mellom 25 og 29 år med grunnskole som er i jobb,
falt fra 79 til 66 pst. Arbeiderpartiet konstaterer at regjeringens
skattekutt og historisk høye oljepengeforbruk har gitt dårlige resultater
for sysselsettingen, og investeringer synker i industri og bolig.
Arbeiderpartiet vil ha en aktiv
næringspolitikk. Det må skapes flere lønnsomme arbeidsplasser, spesielt
i konkurranseutsatt sektor. Vi kan ikke bli best på alt, men med
målrettet politikk kan vi være verdensledende på områder der vi
har spesielle fortrinn, som fornybar energi, det maritime, olje
og gass og sjømat. Vi foreslår derfor et verdiskapingsprogram for
havet, der vi samler kompetanse, incentivordningene og ulike tiltak
og legger til rette for langsiktig samarbeid mellom næringslivet
og forskningen.
Et av Norges fortrinn er evnen til
samhandling på tvers av sektorer, og vi har høy kompetanse. Men
vi trenger bedre muligheter til å teste ut nye løsninger for å møte
klimautfordringene. Vi styrker derfor miljøteknologiordningen, og
utvider den til også å omfatte havbasert fornybar energi. Vi opprettholder
fritaket fra CO2-avgiften
for offshore- og nærskipsfart, for nettopp å styrke konkurransekraften
og sikre flere arbeidsplasser i norsk skipsfart og norsk skipsindustri.
Vi går imot hvileskjær innen karbonfangst.
Det er ikke nok å si at man vil
styrke den offentlige innkjøpsmakten, når man i praksis ikke følger
det opp. Det er både beklagelig og spesielt at regjeringen ikke
har vært i dialog med vår sterke maritime klynge for å definere
handlingsrommet for et mer ambisiøst anbud for kystruten. Faktum
er at store deler av næringslivet er lenger framme enn myndighetene.
Hurtigruten er et nasjonalt symbol som går langs store deler av
kysten og inn og ut av våre tre verdensarvfjorder. Et anbud som
la til rette for både ny tonnasje pluss fornying i deler av flåten, ville
styrket vår globale maritime posisjon, skapt nye arbeidsplasser
i landet og bidratt til eksport av framtidsrettede miljøteknologiske
løsninger, men denne muligheten benyttet ikke regjeringen seg av.
I budsjettinnstillingen går en samlet
komité inn for at Norsk design- og arkitektursenter, DOGA, bør få
et tydelig mandat til å støtte lokale initiativ med potensial til verdiskaping,
i hele landet og i alle sektorer med nasjonale fortrinn. Det er
svært gledelig at en samlet komité mener regjeringen må vurdere
om det er hensiktsmessig å ha alle de 50 stillingene i Oslo. Så
vidt vi har registrert, har de nå i nesten tre år holdt på med å
utarbeide en strategi for et område hvor Norge virkelig har mulighet
til posisjonere seg, mens andre deler av landet har både prosjekter
knyttet opp mot maritim sektor og mot e-helse, og samarbeid med
Statsbygg. Økt regionalisering vil skape positiv dynamikk mellom
ulike miljø og styrke det nasjonale miljøet. Det er viktig å støtte
opp under kreativitet og verdiskaping i hele landet.
Regjeringen Stoltenberg startet
forenklingsarbeidet for næringslivet som den nåværende regjeringen
har fulgt opp. Det er fortsatt stort potensial i bruk av digitalisering.
Mange registre er basert på selvkost. Og med erfaring fra lokalpolitikken
vet jeg at det er utrolig viktig at vi også her som politikere fungerer
som ombud, og at vi har et særlig ansvar for at digitaliseringen
også kommer de områdene som nettopp er basert på brukerbetaling, til
gode. Arbeiderpartiet løftet derfor opp et forslag om at man spesielt
på dette området burde sørge for at digitaliseringen medfører lavere
gebyrer og kommer næringslivet til gode.
Vi ser fram til fire gode år i næringspolitikken
og næringskomiteen. Det blir spennende å se hva vi klarer å få til.
Nå kommer jeg fra Vestlandet. Der er det stor kraft når det gjelder
fornying og ønsker, men som nasjonal politiker er jeg opptatt av
at dette kommer hele landet til gode, og at vi kan spille hverandre
gode.
Kårstein Eidem Løvaas (H) [12:02:49]: Norge er midt i en
omstilling. Jeg tror vi skal venne oss til det, for jeg tror normaltilstanden
fremover vil være at vi er i kontinuerlig endring. I mange år før
2013 pekte Høyre på at vi var for avhengige av petroleumssektoren,
og vi understreket at det var behov for flere ben å stå på. Det
var et skrikende behov for satsing på forskning, innovasjon og utvikling
av nye næringer.
For å understreke det med én gang,
slik at det ikke blir noen tvil: Vi lever av verdiskaping fra petroleumssektoren
og skal leve av det i lang tid fremover. Problemet er at ingen vet
hvor lang tid fremover. Det vi vet helt sikkert, er at vi i fremtiden
skal leve av noe annet. Vi må finne alternativer til den såkalte
oljeøkonomien. Hva er den nye oljen? Det er ingenting – eller det
er alt. For det er med dagens kunnskap ikke én enkelt næring som
kan erstatte oljeeventyret. Det er summen av de nye næringene og
summen av innovasjonen innenfor de eksisterende næringene som kommer
til å bli de bena vi skal stå på i fremtiden. Da må vi sørge for
at alle de bena er friske og – nettopp – bærekraftige.
Vi er i den utrolig heldige, men
samtidig veldig krevende, situasjonen at vi har tid og ressurser
til å gjennomføre omstilling – heldige fordi det er mulig å få til
en myk landing, men krevende fordi det er vanskelig å være innovativ
og se etter nye muligheter samtidig som det går godt.
Og det går bra i Norge. Arbeidsledigheten
fortsetter nedover, sysselsettingsandelen er forsiktig på vei opp, veksten
øker, og optimismen er tilbake i næringslivet. Da er den utfordrende
oppgaven å budsjettere nøkternt, satse der det må satses, knipe
der det bør knipes. Det er ikke alltid lett å forklare hvorfor kutt
kan være riktig når pengebingen vokser, men ved nærmere ettertanke skjønner
vi alle det allikevel. Det er alltid behov for effektivisering.
Det er behov for prioritering. Ingen trær vokser inn i himmelen.
Da er det bedre å være føre var og tenke på helheten. Det er det
som er å ta ansvar. Dette er ikke tiden for løssluppenhet, vi ønsker
å legge til rette for et trygt og bærekraftig velferdssamfunn i
årene som kommer.
Jeg er glad for at det også i dette
budsjettet satses på innovasjon og gründerskap. Vi må legge til
rette for nye foretak, nye bedrifter, men samtidig må vi passe på
at rammevilkårene for de eksisterende næringene er gode og forutsigbare.
Det er ikke et enten – eller, det er et både – og. Mange av fremtidens
jobber er ikke skapt. De kan komme i helt nye bedrifter, men de
kan like fullt komme med nye, innovative løsninger i eksisterende
næringsliv. Vi politikere skaper ikke jobber, vi legger til rette
for at næringslivet skal gjøre det. Jeg er glad for at ordninger som
SkatteFUNN, KapitalFUNN og katapultordninger videreføres og styrkes
i dette budsjettet. Det er satsinger som næringslivet etterspør,
og som ofte er det lille ekstra som skal til for at en lokal gründer
drar i gang, eller en eksisterende bedrift tør å satse litt ekstra.
I perioden 2013–2017 ble to av tre
nye jobber skapt i privat sektor. Det er en forutsetning for bærekraftig vekst
at veksten i jobber også fremover er større i privat enn i offentlig
sektor. Vi trenger flere jobber som bidrar til statsbudsjettet,
i stedet for jobber som lever av statsbudsjettet. Det offentlige
virkemiddelapparatet må være kalibrert for et næringsliv som blir
stadig mer fragmentert. Innovasjon Norge er den foretrukne og mest samordnede
virksomheten som næringslivet kan forholde seg til i sin kontakt
med det offentlige virkemiddelapparatet. Men jeg legger merke til
at våre ærede konkurrenter fra Arbeiderpartiet, SV og Senterpartiet skriver
i sine merknader at
«det bør være en nasjonal målsetning
at gründere og bedrifter får én kontaktperson å forholde seg til
i møte med et offentlig samordnet støtteapparat».
Dette tror jeg kan utropes til det
mest byråkratiserende forslaget i hele det alternative budsjettet
fra Arbeiderpartiet. Her ønsker man med andre ord å opprette et Nav
for næringslivet, en ny byråkratisk gigant med supersaksbehandlere
som skal kunne alt om alle ordninger som finnes. Det høres kanskje
fint ut – utopier gjør gjerne det.
Norsk økonomi er i bedring etter
det alvorlige tilbakeslaget for tre år siden. Vår politikk virker.
Senking av selskapsskatt, utfasing av maskinskatt, satsing på oppstartsbedrifter,
næringsrettet forskning og innovasjon og fornuftig bruk av oljepenger
er alt sammen stimuli til fortsatt vekst i økonomien og styrking
av konkurransekraften.
Jeg er glad for budsjettet som nå
vedtas. Fortsatt prioritering av vekstfremmende skatteletter, rekordsatsing på
samferdsel, utdanning, forskning og innovasjon er det som vil bidra
til bærekraft og nye, lønnsomme arbeidsplasser i næringslivet. Krevende
tider krever trygg styring. Det niende budsjettet på rad med de
fire samarbeidspartiene er et faktum, og det er et budsjett for
et trygt og bærekraftig velferdssamfunn.
Kjell-Børge Freiberg (FrP) [12:08:02]: Vi står på terskelen
til et nytt år og dermed også et nytt budsjett. Debatten så langt
har handlet om mye, men kanskje aller mest om den såkalte sukkeravgiften.
Som en som bærer tydelig preg av
å være glad i sukker, kan jeg være ærlig og si at det er ikke med
søt smak i munnen jeg stiller meg bak denne avgiftsøkningen. Men i
et budsjett som fire partier står bak, vil det alltid være noe man
skulle ønske var annerledes – eller ikke så mye avgiftsbelagt. Og
sånn tenker jeg det er for alle.
Budsjettet for det nye året handler
om mye mer enn avgift på sukker. Det legger vi til grunn. Her vi
står ved utgangen av dette budsjettåret, er det all grunn til optimisme.
På en rekke områder går det godt, ja, faktisk veldig godt, for AS Norge.
Etter et historisk oljeprisfall går arbeidsledigheten ned, optimismen
råder, og det settes nye eksportrekorder, bl.a. innenfor sjømat.
Naturlig nok reiser jeg mest i Nordland.
Der investeres det ikke lenger i millionbeløp, men i milliardbeløp, som
til neste år vil trygge eksisterende arbeidsplasser og skape nye
helårige arbeidsplasser. Havbruksnæringen er et godt eksempel på
det. I Vesterålen, gjennom Nordlaks’ havfarmer, skal det investeres
i overkant av 3 mrd. kr, som igjen vil generere nye arbeidsplasser både
på sjø og på land. Dette er bare ett eksempel av flere. Når det
skjer, er det fordi det legges til rette for dette gjennom en aktiv
næringspolitikk.
Derfor er jeg glad for at en enstemmig
næringskomité i budsjettet peker på de muligheter som Andøya Space Center
representerer. Det å ta utgangspunkt i de naturgitte forutsetningene
som Andøya har til å skyte opp satellitter, vil danne grunnlaget
for ny aktivitet og nye arbeidsplasser. At Andøya vil kunne utvikles
til en internasjonal arena for satellittoppskyting, er noe jeg har
stor tro på. Og den samme troen har jeg på at regjeringen vil bidra
og levere på dette.
At det går godt i AS Norge, er det
mange eksempler på. I 2017 vil det bl.a. settes ny rekord i eksport
av norsk, fantastisk sjømat, der inntjeningen også er historisk god.
Men det betyr ikke at man kan lene seg tilbake. Det mener jeg statsbudsjettet
også svarer godt på. Å skape verdier av norsk sjømat fordrer at
vi både forenkler og fornyer. Derfor er det både viktig og riktig
at GIEK, Garantiinstituttet for eksportkreditt, gis mulighet til
å støtte byggeprosjekter for båter som bygges i Norge. Det er bra,
og her leverer regjeringen virkemidler som gir mulighet for mange.
Nordland er et langstrakt fylke
med stor verdiskaping basert på våre fantastiske naturressurser.
I dette bildet er selvfølgelig samferdsel viktig og avgjørende. Det
at statsbudsjettet svarer opp på en gedigen samferdselssatsing i
Nasjonal transportplan, er derfor viktig. Det kommer til å lukte
kraftig av nylagt asfalt også i 2018 – som også har en avgjørende
betydning for næringslivets muligheter.
I årets statsbudsjett ligger det
også gode og riktige satsinger innenfor miljøsiden. Etablering av
Oljevern- og miljøsenteret, lokalisert til Hadsel og Vågan, er et
godt eksempel i så måte. Men Oljevern- og miljøsenteret er også
et kjempegodt næringsprosjekt. Norge er verdensledende på mekanisk
oljevern. Kunnskapen som ligger i dette, har jeg tro på vil kunne
komme til nytte når framtidens løsninger og håndtering av marin
forsøpling skal utvikles, for dette er én av flere oppgaver Oljevern-
og miljøsenteret skal arbeide med.
Marin forsøpling er ikke bare et
nasjonalt problem, det er også internasjonalt et kjempeproblem.
At staten gjennom Oljevern- og miljøsenteret legger til rette for
å samle bedrifter og kunnskap, gir store muligheter. De norske bedriftene
som i dag er verdensledende innenfor oljevern, sammen med nye og
akademia, mener jeg har store muligheter til å bli verdensledende
innenfor håndtering av marin forsøpling. Det betyr mye for det marine
miljøet, og det vil samtidig kunne skape store eksportmuligheter
innenfor både kompetanse og utstyr.
Statsråd Per Sandberg [12:13:22]: Havet er, havet har alltid
vært, og havet vil fortsatt være, en av de viktigste ressursene
for Norge. Gjennom regjeringens havstrategi, «Ny vekst, stolt historie»,
vil regjeringen bidra til størst mulig samlet verdiskapning i havnæringene
og styrke Norges posisjon som ledende havnasjon. Dette gjøres bl.a.
gjennom at Innovasjon Norge arbeider med profileringen, og det foreslås
styrket med 10 mill. kr. Det skjer gjennom en styrking av klyngeprogrammet
til Innovasjon Norge.
Det er stor utvikling innenfor den
norske havklyngen, og vi ser en utveksling av teknologi og kunnskap
på tvers av havnæringene. Sammen med en sånn kunnskapsflyt er et
godt samspill mellom en effektiv offentlig forvaltning og det private
avgjørende for videre utvikling av havnæringen. Havforskningsinstituttet
og NIFES slås sammen til ett institutt for å styrke den marine forskningen
og være en ledende kunnskapsleverandør for bærekraftig ressursforvaltning
i hele verdikjeden fra hav til mat. For videre å utnytte potensialet
av kunnskapsutveksling og for å møte framtidens behov foreslår regjeringen
at det settes av 10 mill. kr til videre utredning av samlokalisering
av Havforskningsinstituttet og Fiskeridirektoratet.
Det gleder meg at det i budsjettforliket
ble bevilget henholdsvis 10 og 20 mill. kr til Havforskningsinstituttet
for bestandsforskning på kommersielt viktige arter og for et kunnskapsløft
om havet. Videre foreslår regjeringen å styrke satsingen på havbruksforskningen
og kunnskap om nye marine arter med 14 mill. kr, i tillegg til en
finansiering av forskningstokt til Antarktis med 11 mill. kr. For
å styrke satsingen på ny teknologi og nye produksjonsmetoder foreslår
også regjeringen å styrke katapultordningen med 50 mill. kr. Denne
satsingen ble ytterligere styrket med 25 mill. kr i budsjettforliket.
Omstillingen etter de siste års
økonomiske utfordringer, med fallende oljepris og økt arbeidsledighet,
er i full gang. Fiskeri- og sjømatnæringene utvikles som aldri før,
og posisjonen som en del av det Norge skal leve av i framtiden,
er styrket. Lønnsomheten i bearbeidingsindustrien blir bedre og
bedre, selvfølgelig godt hjulpet av en svakere krone, men også av
gode og høye kvoter. Videre utvikling krever imidlertid et godt
rammeverk, og regjeringen legger grunnlaget for videre vekst gjennom en
god forvaltning, et godt regelverk, kvoteforhandlinger og internasjonale
fiskeriavtaler med mål om en lønnsom og verdiskapende næring innenfor
bærekraftige rammer. Et viktig ledd i denne prosessen er regjeringens
satsing på digitalisering og forenkling for en mer effektiv offentlig
forvaltning.
Til tross for utviklingen er det
fortsatt utfordringer og et enormt potensial innenfor næringen.
Innenfor fiskeri vil regjeringen prioritere å fortsette arbeidet
mot ulovlig fiske, jobbe for et best mulig regelverk med EU og Storbritannia
i kjølvannet av brexit og bidra til en bærekraftig internasjonal
ressursutnyttelse. Dette er helt avgjørende.
Regjeringen har også lansert et
nytt vekstregime for bærekraftig og verdiskapende utvikling i havbruksnæringen,
det såkalte trafikklyssystemet. Det er en viktig oppgave å følge
opp det nye regimet og sikre en utvikling i harmoni med miljøet.
En annen viktig del av utviklingen og av veksten i næringen vil
komme gjennom utviklingstillatelser, hvor Fiskeridirektoratet har
mottatt over 100 innovative og nytenkende forslag.
Restråstoff fra sjømatnæringen er
en ressurs i dag, men vil i framtiden bli en betydelig større ressurs.
Det meste av råstoffet som oppstår i oppdrettssektoren og pelagisk
sektor, utnyttes i dag, men det er fortsatt for mye restråstoff
i hvitfisksektoren som ikke blir utnyttet. Dette må vi jobbe aktivt
med og legge opp gode strategier for.
Det er avgjørende viktig å legge
til rette for økt utnyttelse av havets ressurser gjennom å sikre
oppdatert kunnskap om trygg og sunn mat. Sjømatkonsumet går ned
i Norge, vi må snu dette.
Presidenten: Det
blir replikkordskifte.
Cecilie Myrseth (A) [12:18:41]: Først vil jeg ønske ministeren
velkommen tilbake til Stortinget. Det er ikke så lenge siden vi
møttes her sist, og det skal bli en lang og interessant dag.
Det første spørsmålet til ministeren
handler om satsingen på føringstilskuddet. Føringstilskuddet og
det å ha et godt utbygd nett av mottaksstasjoner er avgjørende for
å opprettholde den varierte flåtestrukturen. Uten det ville det
være umulig å være bosatt som yrkesfisker, med små båter. Her ønsker
regjeringen kutt. Arbeiderpartiet ønsker ikke det. Mitt spørsmål
er om fiskeriministeren er enig i min beskrivelse av føringstilskuddet, og
om han kan begrunne hvorfor man ønsker å kutte i tilskuddet.
Statsråd Per Sandberg [12:19:24]: Jeg ser også fram til en
lang og interessant dag.
Det er riktig at det i statsbudsjettet
for 2018 er foreslått å redusere tilskuddet på post 75 til næringsrettede tiltak
i fiskeriene med 6,9 mill. kr – altså fra 36,2 mill. kr til 29,3 mill. kr.
Reduksjonen vil også – helt riktig – i hovedsak gå ut over føringstilskuddet,
som utgjør hoveddelen av denne posten. Når vi foreslår dette til
et næringsrettet tiltak i fiskeriene, er det sånn at føringstilskuddet
innebærer garantilott, tilskudd til selfangst, tilskuddsordning
via det frie fisket, osv., men hvor mye som skal avsettes av denne
potten til selve føringstilskuddet, er ikke avgjort. Regjeringen
vil i det videre derfor fortsatt bidra til at det opprettes mottaksstasjoner for
den minste flåten, som er avgjørende viktig i denne sammenhengen.
Cecilie Myrseth (A) [12:20:30]: Jeg takker for svaret. Så
må jeg komme inn på et annet spørsmål.
For Arbeiderpartiet er det grunnleggende
viktig å sikre at vi har en fiskerieid flåte, en variert flåtestruktur
og råstoff til industrien hele året for å sikre helårige arbeidsplasser.
Fiskeriministeren har nå flere ganger vist til at det skal komme
en sak om Eidesen-utvalgets innstilling. Den skal til Stortinget,
men det vi uansett, hver gang vi spør, ikke har fått svar på, er
når den skal komme, og hvordan den vil bli lagt fram for Stortinget.
Statsråd Per Sandberg [12:21:03]: Jeg varslet i desember
2016, da Eidesen-utvalgets innstilling ble framlagt, at dette skulle
bli en sak for Stortinget. Så gikk høringen på Eidesen-utvalget
fram til i mars. Næringen fikk litt ekstra tid, og jeg tror høringen
gikk ut april. Så har jeg og departementet jobbet med disse høringsuttalelsene.
Dette er en omfattende sak. Det
handler om hele kvotesystemet vårt, og derfor er det viktig for
meg å ha en god dialog med næringskomiteen om dette, fordi hele kvoteutvalget
og hele innstillingen må behandles samlet. Det er mange påler i
denne innstillingen. Det går på tidsavgrensning, ressursrente, utleie
av kvoter, struktur under elleve meter, ekstrakvoteordningene –
det er mange momenter i den. Derfor har jeg sagt at jeg skal invitere
komiteen til en omfattende dialog om dette, for man kan ikke ta
ut én del og behandle den. Dette må behandles samlet. Så har jeg
startet prosessen i regjering ... (Presidenten klubber.)
Presidenten: Taletiden
er ute.
Geir Adelsten Iversen (Sp) [12:22:20]: Først vil jeg spørre
statsråd Sandberg: Vil du ta med deg signaler fra Stortinget når
du skal avgjøre Klos sak?
Presidenten: Presidenten
må først påpeke at man snakker via presidenten, altså til presidenten,
fra Stortingets talerstol. For ordens skyld – man sier ikke «du».
Statsråd Per Sandberg [12:22:46]: Da får jeg fullføre det
jeg ikke fikk svart til representanten Myrseth, om framdrift: Nå
har jeg startet denne prosessen i regjering, for med hensyn til
framdriften og hvordan dette skal behandles, skal det først gå en
runde der. Så tar jeg sikte på at vi gjennom hele 2018 vil ha en
prosess opp mot næringen og Stortinget. Det er en betydelig jobb
som må gjøres med det. Jeg tenker på både dialogmøter og rundebordskonferanser.
Jeg regner med at når vi kommer til 2019, bør det foreligge en stortingsmelding.
Så vet vi at vi skal behandle en
sak i Stortinget på mandag, med et forslag som ber statsråden og
regjeringen se på andre forhold som er knyttet til kvoteutvalget. Jeg
vil høre på debatten som går på mandag, for å se hvorvidt det flytter
på framdriften for behandlingen av Eidesen-utvalgets innstilling.
Katrine Boel Gregussen (SV) [12:24:00]: Regjeringen fører
en fiskeripolitikk som gjør det vanskeligere og vanskeligere for
ungdom å komme inn i yrket. Med kvotepriser som vokser stadig mer,
må man i dag ha millionformue for å klare å etablere seg som fisker. Samtidig
ser vi i årets statsbudsjett at Sandberg foreslo å kutte ut et vellykket
tiltak for å få ungdom inn i yrket – Sett Sjøbein. Heldigvis ble
ordningen reddet i budsjettavtalen, men det viser likevel i hvilken
retning regjeringen ønsker å føre fiskeriyrket, og at de vil ha
det til å være et yrke for de få og ikke for de mange. Hvorfor vil statsråden
gjøre det vanskeligere for ungdommen å bli fiskere?
Statsråd Per Sandberg [12:24:38]: Jeg deler ikke virkelighetsoppfatningen
til representanten. Nå har vi en situasjon der vi rekrutterer mer
og mer ungdom – og særlig kvinner – inn i fiskeri. For første gang
på nesten 20 år har vi en økning av antall fiskere, og det er i
særdeleshet ungdom som kommer inn. Så har vi en rekke tiltak som
går på rekruttering av ungdom. Det jeg registrerer nå, er at både
havbruksnæringen og fiskerinæringen sier til meg at det aldri har
vært enklere å rekruttere enn i disse tider. Det er nok fordi vi
ser positive trender innenfor fiskeri og havbruk. Det er kø foran
utdanningsinstitusjonene våre for å gå i retning av havbruk og fiskeri.
Det synes jeg er veldig positivt.
Når det gjelder Sett Sjøbein, var
det en midlertidig ordning som kom i en situasjon der man ikke greide
å rekruttere i det hele tatt – i 2008. Nå melder både havbruksnæringen,
sjømatindustrien og fiskeri at det er mye enklere å rekruttere bl.a.
ungdom inn i disse yrkene, og da er det naturlig å kutte ned på
bevilgningene.
Steinar Reiten (KrF) [12:25:54]: Statsråden var i sitt innlegg
inne på viktigheten av bærekraftig forvaltning. Vi i Kristelig Folkeparti
er veldig glade for at vi har fått på plass penger til bestandsforskning
i budsjettforliket. Men for noen uker siden kom konklusjonen når
det gjaldt hvilke deler av norskekysten som fikk kategori rød, gul
og grønn i henhold til det nye trafikklyssystemet for tildeling
av nye oppdrettskonsesjoner, og dermed etterlengtede midler inn
i havbruksfondet.
Vi i Kristelig Folkeparti har alltid
vært opptatt av å ivareta arbeidet med å gi villaksstammene best
mulig beskyttelse fra skadelig påvirkning fra oppdrettsnæringen
når det gjelder sykdom, rømning og lakselus. Vi registrerte at en
i første runde valgte å gi de delene av kysten som fikk kategori
rød, samme vilkår for videre drift som kategori gul.
Kan statsråden love at det var et
engangstilfelle, og at trafikklyssystemet for framtiden blir praktisert
i tråd med det som Stortinget har vedtatt?
Statsråd Per Sandberg [12:26:43]: Vi vet at Kristelig Folkeparti
har vært veldig opptatt av å få på plass midler til bestandsforskning,
det har gjentatt seg hvert eneste år, og det kan jeg som statsråd
og fiskeriminister si at jeg er glad for. Der trenger vi betydelig
mer forskning, for det er uante muligheter for nye arter og bestandsforskning
der ute.
Når det gjelder trafikklyssystemet,
kan jeg bekrefte at det ikke bare er et engangstilfelle, men en
utsettelse til 2019. Årsaken til at man har utsatt nedtrekk nå,
er at man fortsatt har noen kunnskapshull å tette. Å gå til det dramatiske
skritt nå å be næringen redusere produksjonen sin med 6 pst., når
vi fortsatt ikke har hundre prosent kunnskap om resultatene, følte
jeg som statsråd var litt urimelig. Men i 2019 skal hele systemet
være på plass, og da vil det også bli krevd 6 pst. reduksjon for dem
som er i rødt område.
Geir Pollestad (Sp) [12:27:52]: I svaret til representanten
Adelsten Iversen viste fiskeriministeren til den saka som Stortinget
skal behandla på måndag. Då vil eg opplysa fiskeriministeren om
at i dag er det måndag, og at me skal behandla den saka umiddelbart
etter statsbudsjettet. Det ser me fram til.
Mitt spørsmål gjeld havbruksfondet,
for eg var på eit møte i Nettverk for fjord- og kystkommuner. Der
gjekk fiskeriministeren fram og tilbake på scenen og spurde kva
for kommunar ordførarane var frå. Han vende seg til statssekretæren,
og han ropte som ein vekkingspredikant ut eit tal på kor mykje pengar
dei ville få frå havbruksfondet, og at det dermed ikkje var behov
for ei arealavgift. Då eg prøvde å få tak i desse tala frå fiskeriministeren,
var det heilt umogleg. Kva er bakgrunnen for det?
Statsråd Per Sandberg [12:28:44]: Det er samme mandag.
Dette er et internt arbeidsdokument
som statssekretær og statsråd har laget, og alt som gjelder dette,
er med forbehold. Å begynne å levere ut et slikt regneark med alle
disse forbeholdene ville vært urimelig. Nå må det først og fremst
være høring på auksjonsprinsippet, og så kan jeg ikke tvinge verken
næringen eller noen andre til å kjøpe vekst på eksisterende biomasse
eller på auksjon, så man vet ikke hva som kommer ut av dette.
Men én ting er sikkert, og det er
at hvis alt blir kjøpt, og hvis prisen er 120 000 kr, vil det bli
2,9 mrd. kr i inntekt – med forbehold om at alle kjøper. Men det
er noen forbehold her. Hvis ingenting kjøpes på eksisterende biomasse,
går det videre til auksjon. Men hvis det er 2,9 mrd. kr – hvis alt
kjøpes til 120 000 kr – går 80 pst av dette til primærkommunene.
(Presidenten klubber.) Av disse 80 pst. går 10 til fylkeskommunen
og 70 til primærkommunene. (Presidenten klubber.)
Presidenten: Taletiden
er ute. Presidenten vil opplyse om at når den røde lampen lyser,
skal man gå inn for landing, ikke ta av.
Replikkordskiftet er omme.
Cecilie Myrseth (A) [12:30:06]: Vi må skape for å dele. Det
betyr at vi må skape mer innenfor flere viktige og strategiske næringer
for dette landet. Vi har behov for flere arbeidsplasser. Vi har
den laveste sysselsettingen på 20 år, og problemet er bl.a. at vi
har en regjering som ikke evner å tenke by og land hand i hand.
Skal vi sikre behovet for velferden også for framtiden, kan vi ikke fortsette
med en passiv næringspolitikk som ikke skaper nok trygge arbeidsplasser.
Innenfor strategisk viktige næringer
må vi sikre langsiktighet og forutsigbarhet. Vi må satse på økt
rekruttering gjennom å løfte yrkesfagene og arbeide for enda flere
lærlingplasser. Norge trenger en aktiv næringspolitikk. Under åtte
rød-grønne år ble det skapt 360 000 arbeidsplasser, to av tre i
privat sektor – en helt annen klasse enn hva denne regjeringen er
i.
For Arbeiderpartiet er nordområdene
Norges viktigste strategiske satsingsområde. 80 pst. av havområdene vi
forvalter, er nord for Polarsirkelen. Det betyr at vi trenger en
aktiv nordområdepolitikk for å lykkes med vekst i havnæringen. Tiden
da den nordlige landsdelen kun var en råvareleverandør, er over.
Vi trenger å realisere Ocean Space Centre, og arbeidet med kompetansesenter
for hav og arktiske spørsmål i Tromsø må intensiveres – et prosjekt
løftet fram av de fremragende miljøene i Tromsø.
Det bor altså folk også i nord.
Derfor er det gode vekstmuligheter innenfor flere næringer. Det
handler om arealene til lands og til vanns. Det handler om klima. Det
er kaldt, det gir gode muligheter for fisken, men også for andre
næringer, som f.eks. datalagring.
I nord har vi alltid levd av havet.
Det har man også i flere deler av landet. Da må fiskeripolitikken
ha legitimitet. Da må man ha folk langs kysten som heier. Det heies ikke
mye langs denne kysten. Vi har en regjering som står svakere enn
noen gang, det har vi sett i sak etter sak. Vi ser det f.eks. når
man har en fiskeriminister som ikke bidrar til å skape forutsigbarhet
og langsiktighet. Arbeiderpartiet vil ta egne initiativ der regjeringen
mangler sine. Vi trenger tenkning rundt forskning og innovasjon –
nye tanker og ideer. Det er sånn at medisiner, vitaminer og kosmetikk
også kan komme fra havet. Vi trenger et verdiskapingsprogram for
havet.
Så må jeg si noen ord om reiselivet.
Det er stor interesse for Norge som reisemål. I 2016 omsatte man
for 18,3 mrd. kr bare i Nord-Norge. Man sysselsatte over 15 000.
Reiselivet er en viktig framtidsnæring, men utfordringen til næringen
er mangel på strategier og tiltak som bidrar til en bærekraftig
vekst. Ja, jeg vet at det har vært lagt fram en reiselivsmelding,
men jeg sier det samme for det. Det trengs tiltak som imøtekommer
de behovene man har for sikkerhet og f.eks. sertifisering av guider.
Det er en næring som vokser raskt. Da trenger man en framoverlent
politikk istedenfor regjeringens passivitet og kutt. Arbeiderpartiet
ville bruke 20 mill. kr mer på reiseliv. Hva skal til for å få utløst
det store potensialet som er i næringen? Turistene som kommer til
Norge, søker kvalitet, og de er betalingsvillige. Men ta f.eks. de
som kommer for å gå på ski – i Lyngsalpene, i Lofoten, på Vestlandet.
Da kommer det også med guider fra Europa, som ikke kan forholdene
så godt. Ja, det er faktisk så ille til tider at liv har gått tapt
i fjellene. Vi må ha folk som jobber i reiselivsnæringen som kan
vær og vind. De må kunne områdene som de guider i. De må kunne håndtere
en scooter. De må kunne skredsikring. Vi trenger framoverlent politikk.
Vi trenger å ha kommuner som bidrar. Næringen skal selvfølgelig
bidra, men staten må også bidra. Arbeiderpartiet kommer også til
å ta initiativ når det kommer til å få ut potensial i reiselivsnæringen.
Det er ikke noe rop i det norske
samfunnet om enda mer økte forskjeller, høyere barnehagepriser og
kutt i velferden, som er Høyre og Fremskrittspartiets politikk. Nei,
man vant ikke valget fordi man gjorde det så mye bedre, men fordi
Arbeiderpartiet gjorde det for dårlig.
Tom-Christer Nilsen (H) [12:35:22]: Vi har en alvorlig utfordring
i dette landet: Vi må skape flere arbeidsplasser. Det er det som
skal skape verdiene vi skal fordele – uten det, ingen verdier å
fordele.
Når vi møter kriser som den vi nettopp
har vært gjennom, er det egentlig bare en håndfull virkemidler vi
har. Vi kan redusere skattene for å redusere kostnadene for næringslivet
og skape ny etterspørsel. Vi kan øke de offentlige investeringene,
bl.a. i samferdsel, for å skape ny aktivitet og redusere kostnadene
for næringslivet. Vi kan redusere barrierene mot jobbskaping ved
å gjøre det lettere å bli gründer og gjøre det lettere å komme i
jobb. Vi kan satse på forskning for å sikre framtidens arbeidsplasser.
Alt dette har denne regjeringen i samarbeid med dette stortinget
og samarbeidspartiene gjort. Alt går på å redusere kostnadene for
næringslivet, og det fortsetter vi med i dette budsjettet.
Så må vi til slutt stole på at kreative
mennesker med risikovilje griper sjansen. Det står på gründerne
både innenfor eksisterende virksomheter og i helt nye. Alternativet
til det budsjettet som ligger foran oss i dag, er ikke et grunnlag
for nye jobber og gründerskap. Regjeringens politikk og mange bedrifters
innsats, ideer og kreativitet har snudd trenden. Nå kommer sakte,
men sikkert flere i jobb. Måned for måned går ledigheten ned.
Arbeiderpartiets alternative forslag
tar gjennom formuesskatt og avgiftsøkninger ut 5,2 mrd. kr ekstra
fra jobbskapende næringsliv. Det en leverer tilbake i dette forslaget
til satsinger som går direkte tilbake til næringslivet, ser ut til,
etter det jeg kan bedømme, å være i underkant av 1 mrd. kr. Resten
sendes via diverse offentlige tiltak. Eller for å si det på en annen
måte: Man tar bort 5,2 mrd. kr i arbeidsplasser fra privat sektor,
og for hver femte arbeidsplass man tar bort, føres det én arbeidsplass
tilbake. Dette tas av bunnlinjen til selskapene, fordi det iallfall
for de 3,3 mrd. kr i økt formuesskatt er helt resultatuavhengig.
Ved normal avkastning innebærer dette at man må ha 65 mrd. kr i
omsetning for å komme opp i dette resultatet, og en kan da tenke
seg hvor mange tusen ansattes arbeid en her skal kreve inn fruktene
av, og arbeidsplasser en skal sette i fare. Det viser med all tydelighet
hvor mye en slik skatteøkning kan gi av negative konsekvenser.
De fleste som starter en bedrift,
må først starte bedriften og kjøpe maskinene og produsere produktet
før de kan få inntekten. Skatter av den typen Arbeiderpartiet her
øker, er perfekt tilpasset å forhindre jobbvekst og gründerskap.
Dette er en gründerskatt. I den ene hånden får du etablererstipend,
i den andre økt skatteregning. Nettoen blir sjelden null.
Når vi legger skatt på formue og
maskiner og varelager som ikke tar hensyn til inntekt og overskudd,
spiser vi av såkornet. Og som alle vet – også vedkommende jeg tidligere
hadde replikkordveksling med – da blir avlingen mindre. Avlingen
her er velferd og arbeidsplasser. I sin ytterste konsekvens fører
det til større forskjeller fordi færre får jobb.
Statsråd Jon Georg Dale [12:38:24]: Eg er glad for at vi
nok ein gong landa ein budsjettavtale med Kristeleg Folkeparti og
Venstre. Det gjev grunnlag for vekst og verdiskaping over heile
landet også det komande året.
Vi har bak oss ei krevjande tid.
Oljeprisfallet sette oss og norsk næringsliv på prøve. Det er ikkje
lett å skulle inn i omstilling, men det var nødvendig. Difor møtte den
regjeringa som framleis sit, med støtte frå samarbeidspartia, den
situasjonen vi kom i med ein ekspansiv finanspolitikk, som bidrog
til å redusere risikoen for ein hastig vekst i arbeidsløysa, og
det bidrog samtidig til den langsiktige omstillinga. Difor betyr
skattepolitikken noko, fordi det sørgjer for at bedriftene veit
at det framover i tid er moglegheiter til å investere kapitalen
sin i norske bedrifter, skape nye lønsame arbeidsplassar – også
når det er krevjande tider, er det kapital til å gjere det. Difor betyr
det noko at vi har ei regjering som sørgjer for at grunnlaget er
lagt for at trenden snur og vi igjen får økonomisk vekst, gjennom
f. eks. markante investeringar i samferdsel, kunnskap og forsking.
Det er i privat sektor arbeidsplassane
må skapast i tida framover. Politikken kan bidra med å gjere det
lønsamt. Og det er det vi treng. Vi treng i framtida fleire arbeidsplassar
som bidreg til statsbudsjettet, og ikkje arbeidsplassar som hentar
pengane sine i det. Det handlar om vår langsiktige evne til både
å levere auka velferdstenester og ikkje minst sørgje for at vi dreg
alle innbyggjarane i dette landet med oss på den viktigaste føresetnaden
for å ha sosial likskap, nemleg arbeid. Difor bidreg også 2018-budsjettet
og den avtalen vi no får på plass med Kristeleg Folkeparti og Venstre,
til nettopp det.
Arbeidarpartiet har tidlegare i
denne debatten bekymra seg over utviklinga av manglande skogindustri. Eg
kan slutte meg til bekymringa over at vi ikkje har fått tilbake
alle arbeidsplassane som forsvann sist Arbeidarpartiet hadde ansvaret
for bl.a. skogpolitikken. Men vi er godt i gang. For kva er det
vi har gjort i dei fire åra vi har bak oss, kva er det vi skal fortsetje
å gjere med budsjettet for 2018? Jau, ta ned kostnadene for industrien
og for heile verdikjeda, slik at det vert meir lønsamt å investere.
Difor har vi dobla satsinga på tømmerkaier, difor har vi dobla satsinga
på skogsbilvegar, fordi det viktigaste vi kan bidra med, er kostnadsreduserande
tiltak for dei som skal skape dei lønsame arbeidsplassane. Difor
er også skognæringa fornøgd, sjølv om dei kunne ha tenkt seg større
gjennomslag i f. eks. konsesjonssaker enn det Arbeidarpartiet har
vore villig til å vere med på her på huset. Men ikkje berre på dette,
på mogleggjerande teknologiar som skal skape nye, grøne lønsame
arbeidsplassar baserte på skogen, er det store moglegheiter basert
på dette budsjettet. .
Utviklinga i landbruket går gjennomgåande
godt. Om stortingsdebattane veldig ofte handlar om kva vi puttar
inn, har eg i dei åra eg har styrt Landbruks- og matdepartementet,
alltid vore oppteken av kva vi får ut. Kva er det vi har fått ut
av landbrukspolitikken dei fire åra vi har bak oss, og kva er det
vi får ut neste år? Jau, vi får ein inntektsvekst som er større
enn for alle andre grupper. I 2014 var inntektsveksten i norsk jordbruk
på 13 pst. I 2015 var han på 13 pst. I 2016 var hann på berre 2 pst.,
mens andre grupper hadde 1,7 pst. Men kva er det som skjer samtidig
her? Det er høgare matproduksjon enn nokon gong tidlegare, det er
høgare investeringar enn på veldig mange år – 18 pst. vekst i investeringane
i 2016 – det er færre bønder som sluttar enn det har vore tidlegare,
det er mindre arealavgang, og det er betre lønsemd. Og ikkje berre
skjer det, men det skjer samtidig som vi forsterkar kanaliseringa
av matproduksjonen. Med andre ord, i 2016 går inntektene mest opp
i dei delane av landet som Stortinget har vore mest bekymra for,
distrikta, og ikkje berre det, men inntektsveksten er sterkast for
dei minste bruka.
Dersom ein er oppteken av måloppnåing
og ikkje berre politiske symbol, er det all grunn til å glede seg både
over dei fire åra vi har bak oss, og over den budsjetteinigheita
som dei fire ikkje-sosialistiske partia legg på bordet gjennom budsjettbehandlinga
i dag.
Presidenten: Det
blir replikkordskifte.
Nils Kristen Sandtrøen (A) [12:43:41]: Over hundre griser
ble funnet døde i Rogaland for kort tid siden. Mange var avmagret.
Det ble avdekket etter at Mattilsynet hadde tilsyn på gården.
Vi vet at Mattilsynet kommer til
å få viktige oppgaver i året som kommer, i tillegg til å drive tilsyn
med dyrene våre. Kampen mot antibiotikaresistens skal forsterkes, vi
må få kontroll på skrantesyken, og Stortinget har sagt at vi skal
forsterke matproduksjonen basert på norske ressurser. Derfor er
naturlig nok tillitsvalgte og veldig mange andre i Norge som er
opptatt av dyrevelferd, bekymret for det store kuttet som Mattilsynet
nå blir påført med budsjettforliket her på Stortinget.
Jeg har merket meg at statsråden
til aviser og nyhetsbyråer er ærlig på at han er bekymret. Kan statsråden
garantere at dette ikke vil gå ut over Mattilsynets arbeid i 2018?
Statsråd Jon Georg Dale [12:44:50]: Eg kan ikkje garantere
at Stortingets budsjettvedtak ikkje har konsekvensar, for det kjem
det til å ha.
Det Stortinget har bedt om, basert
på dei vedtaka ein har gjort etter at vi la fram vårt opphavlege
budsjettforslag, er at ein reduserer dei administrative kostnadene
i Mattilsynet. Det har Mattilsynet evna å gjere før. Det er ikkje
så lenge sidan Mattilsynet var gjennom ei stor omstilling, der dei
reduserte talet på leiarar med over 30 pst. Det er ei fornuftig
avbyråkratisering av ein offentleg etat. Det er òg moglegheiter
for vidare effektivisering i Mattilsynet. Det skal vi forsøke å
levere på.
Men det er altså slik at det er
fleire faktorar som framleis er viktige for Mattilsynet å vareta.
Difor kjem eg til å vere tydeleg i mitt oppdragsdokument og tildelingsbrev til
Mattilsynet på at dei framleis skal gjere gode risikovurderingar
og prioritere tilsyn som avdekkjer forhold vi ikkje skal ha, m.a.
i husdyrproduksjonen.
Nils Kristen Sandtrøen (A) [12:45:53]: Det er ett ord som
er helt riktig her, og det er «flere», for det er nettopp flere
oppgaver Mattilsynet kommer til å ha i årene som kommer. Og hvis
landbruksministeren helt ærlig sier at han er bekymret, og hevder
å prioritere dyrevelferden, er fortsatt spørsmålet: Hvilke oppgaver
må vekk? Hvilke deler av Mattilsynets virksomhet i året som kommer,
vil bli skadelidende av det store kuttet som Mattilsynet nå blir
påført? Det tror jeg både ansatte og folk som er engasjert i trygg
mat og friske dyr i hele Norge, er interessert i å høre.
Statsråd Jon Georg Dale [12:46:36]: Eg er ikkje bekymra,
sjølv om representanten Sandtrøen prøver å tilleggje meg dei synspunkta.
Eg har sagt at det vert ei krevjande
sak for Mattilsynet å handtere. Det er fordi alle slike omstillingsprosessar alltid
vil vere krevjande.
Vi kjem no til å gå laus på det
som er bestillinga frå Stortinget og sjå på korleis vi kan redusere
administrative kostnader. Det vil kunne medføre endring i kontorstruktur,
endring i organisering, potensiell outsourcing eller andre variantar,
men det er vi klare til å levere på.
Så kan eg glede representanten med
at sidan vi overtok ansvaret for Mattilsynet i 2013, har talet på
tilsyn auka med 12 000–15 000 i snitt per år. Så om ein var trygg
på sin eigen situasjon då ein sjølv sat med makta, kan ein i alle
fall ha full ro i den situasjonen Mattilsynet skal inn i no.
Geir Pollestad (Sp) [12:47:48]: Eit tema som stortingsfleirtalet
er svært oppteke av, som eg opplever at statsråden snakkar mindre
og mindre om, er jordvern. Stortinget har sett eit mål om ei maksimal
omdisponering på 4 000 dekar innan 2020.
Når dette er tema, vert det oftare
og oftare vist til korleis situasjonen var tretti år tilbake i tid,
tolv år tilbake i tid eller sju år tilbake i tid; det verkar ikkje
som om statsråden har oppfatta at jordvernmålet er eit framoverskuande
mål, som seier noko om kor me skal vera i 2020.
Me har høyrt i debatten i dag at
Høgres representant var mest oppteken av korleis bøndene skulle
få moglegheit til å få selt jorda si til utbyggingsinteresser. Spørsmålet
mitt er rett og slett: Kan statsråden garantera at han vil nå jordvernmålet
om maksimalt 4 000 dekar omdisponert innan 2020?
Statsråd Jon Georg Dale [12:48:44]: Om innlegget frå Høgre-representanten
vert forstått som at ein er oppteken av kor mykje jord ein skal
få selt, skjønar eg kvifor Senterpartiet inntek dei posisjonane
dei gjer i dette spørsmålet. For det var slett ikkje innhaldet i
Høgre-representantens innlegg.
Eg meiner det er mogleg å nå eit
ambisiøst jordvernmål på 4 000 dekar innan 2020. Det fordrar tydelegare prioriteringar.
Difor er vi også no i full gang med å gjennomføre den jordvernsstrategien
som vi har lagt fram. Mange av tiltaka er allereie på plass. Vi
hadde så seint som førre veke ein ny jordvernskonferanse. Vi bidreg
saman med KS i eit samarbeid for å få arealomdisponeringa ned til
dei som faktisk fattar dei konkrete beslutningane i kommunane, og
vi samarbeider om opplæring av folkevalde i det til neste periode.
Det er enkelt å trekkje fram symbolpolitikk.
Eg meiner vi er godt i gang.
Geir Pollestad (Sp) [12:49:46]: Opsjonsavtaler er jo noko
som ein ofte assosierer med, og som hovudsakleg vert brukte i, dei
tilfella der bøndene inngår avtaler om sal til utbyggingsinteresser
for framtidig utbygging. Viss ikkje det er interessant, forstår
eg kvifor ein ikkje oppnår resultat. Der har heldigvis Stortinget
gått mot regjeringa og seier at me ønskjer ei eiga sak om dette.
I målet til Stortinget står det
at målet ikkje berre skal vera 4 000 dekar innan 2020, men at ein
skal nå målet gradvis. Me ser ingen nedgang i omdisponeringa av
dyrka mark. Høgre og Framstegspartiet viser i innstillinga til at
fleire tiltak er gjennomførte. Kva nye tiltak vil statsråden innføra
for at me skal nå målet om 4 000 dekar innan 2020?
Statsråd Jon Georg Dale [12:50:36]: Ein del av dei har eg
allereie vore innom.
Når det gjeld spørsmålet om opsjonsavtaler,
er det slik at ei opsjonsavtale ikkje medfører  ein einaste kvadratmeter
omdisponering av jord. Det er omdisponeringsvedtak i kommunane som
gjer det. Det er nettopp difor det er å begynne i fullstendig feil
ende når Senterpartiet tyr til opsjonsavtalene som lettvinne løysingar på
kompliserte utfordringar. For kva er det det handlar om i kommunane?
Det handlar om mangel på areal – krevjande vurderingar når ein skal
gjere konkrete omdisponeringar. Ein må jo heller gå inn der. Eg
meiner at det er dei viktigaste grepa for å få ned omdisponeringa, for
å gje kommunane større fleksibilitet, den kommunereforma som Senterpartiet
bruker all tid på å vere imot. Kva gjev kommunereforma? Ho gjev
større handlingsrom, større moglegheit til å disponere over meir
areal, som gjer at ein også kan skjerme den viktige matjorda i større
grad.
Katrine Boel Gregussen (SV) [12:51:54]: Jeg har et spørsmål
som gjelder det samme, som jeg føler ikke er tilstrekkelig besvart
av statsråden.
Til tross for at Stortinget har
satt et tydelig mål for jordvern, ser vi stadig at matjord bygges
ned over hele landet. Det er alvorlig, for jorda skal gi oss mat
i en tid da klimaendringene kommer stadig nærmere. Da er vi nødt
til å ta vare på den og ikke bygge den ned. Kommer statsråden til
å gjøre noe for å styrke jordvernet?
Statsråd Jon Georg Dale [12:52:18]: Det har eg svara på to
gonger allereie. Vi er i god dialog med fleire aktørar, som er dei
som fattar vedtak om omdisponering på dette området. Det er det
greitt å merke seg. Det er ein av grunnane til at vi også har sendt
eit brev til alle landets ordførarar, der vi har bedt dei vere forsiktige
med omdisponeringar og å gjere gode vurderingar. Det er fordi det
i siste instans er kommunestyra i alle landets kommunar at omdisponeringsvedtaka
vert fatta. Det er mogleg at Sosialistisk Venstreparti ønskjer at
all omdisponeringa av jord skal vere gjort frå eit kontor i Oslo.
Eg trur det er oppskrifta på eit mislykka fornuftig jordvern. Difor
meiner eg at det arbeidet vi har i lag med KS, landets ordførarar
og dei regionale konferansane, som handlar om å setje dei som tek
avgjerder, i stand til å gjere betre vurderingar når det gjeld omdisponering,
er den enklaste og mest fornuftige vegen for å nå jordvernmålet
innan 2020, som også denne regjeringa legg til grunn at vi skal
gjere.
Steinar Reiten (KrF) [12:53:30]: Den 16. juni i år gjorde
Stortinget et anmodningsvedtak om at det i forslag til statsbudsjett
for 2018 skulle fremmes kompenserende tiltak for det tap produsenter
får og for bortfall av markedsandeler i forbindelse med avtaler
etter EØS-avtalens artikkel 19, utfasing av eksportsubsidier.
Da regjeringen la fram sitt opprinnelige
budsjettforslag, fant vi i Kristelig Folkeparti ingen slike avbøtende tiltak.
Vi er derfor svært glad for at vi i budsjettforliket fikk gjennomslag
for en bevilgning på 75 mill. kr for budsjettåret 2018, som skal
gå til investeringsstøtte for landbruket. Dette er likevel bare
en begynnelse for å avhjelpe konsekvensene av et strammere melkemarked
– anslagsvis 130 millioner liter melk vil ikke lenger bli brukt
til å produsere norsk ost etter 2020. Mitt spørsmål til statsråden
er derfor: Hva slags avbøtende tiltak ser han for seg må på plass,
i tillegg til 75 mill. kr, på neste års statsbudsjett i årene fram
mot 2020 for å avhjelpe et strammere melkemarked?
Statsråd Jon Georg Dale [12:54:25]: Eg har ei heilt anna
tilnærming enn Kristeleg Folkeparti til dette spørsmålet. Eg meiner
det er galskap viss eg no skal seie til norske mjølkebønder: Ver
så venleg å redusere produksjonen dykkar fram mot 2020, for då er
det ikkje sikkert at de har avsetnad på norsk mjølk. Tvert imot må
vi få opp innovasjonstakta. Vi et jo meir ost i dette landet, men
vi importerer han. Kvifor gjer vi det? Kvifor utnytter vi ikkje
dei moglegheitene som norsk matproduksjon gjev oss, til å styrkje
vår konkurransekraft? Det er jo der det framtidige svaret ligg –
ikkje i at Stortinget eller regjeringa heile tida skal kompensere
for bortfall av ei ulempe, som ein for så vidt ikkje har. Ein må
faktisk sørgje for at industrien, verdikjeda og norske bønder får
incitament til i tilstrekkeleg grad å satse på det dei skal leve
av i framtida. Det er for enkelt å konkludere med at vi kjem til
å miste 10 pst. av mjølkevolumet. Vi må sørgje for at vi ikkje gjer
det. Då er ikkje kompenserande tiltak den rette inngangen.
Presidenten: Replikkordskiftet
er omme.
Nils Kristen Sandtrøen (A) [12:55:51]: En tredjedel av den
voksne befolkningen står uten arbeid, og i noen av kommunene våre
er det helt opp mot 40 pst. som ikke er i arbeid av den voksne befolkningen.
Arbeiderpartiets forslag til statsbudsjett
er derfor på punkt etter punkt rettet inn mot å skape flere arbeidsplasser,
få flere folk i jobb. Den debatten vi har i dag, er i kjernen av
nettopp den utfordringen Norge står overfor de neste årene. Debatten
om næringskomiteens arbeid som er helt sentral hvis vi skal lykkes
med målet om å få flere folk i jobb. Derfor synes jeg det er veldig
gledelig at vi har et offensivt storting som ønsker arbeidsplasser
i Norge knyttet til matproduksjon. I dag er en glad og fin dag for
alle entusiaster for maten vår og venner av norsk landbruk, når
vi sammen sørger for å sikre en del av landbruksmodellen vår ved
å balansere markedene med opplysningskontorer.
Markedsbalanse handler om at folk
som jobber på gårdene, skal ha trygghet for inntekt. Det handler
om at vi skal ha trygghet for at det er varer i butikkene, som vi som
forbrukere ønsker å kjøpe. Vi ser at den jobben som opplysningskontorene
gjør, fungerer, men kan forbedres. Den jobben kan gjøres enda bedre
for en ny tid. Det kommer til å bli en viktig sak for næringskomiteen
å jobbe videre med i tiden som kommer.
Vi har allerede vært inne på en
annen viktig sak for dyr i Norge, nemlig Mattilsynet. Det er betenkelig
at Mattilsynet, som allerede hadde fått betydelige kutt da forslaget
til statsbudsjettet kom til Stortinget, får ytterligere kutt etter
å ha vært gjennom behandlingen her. Så dyrene ser ikke bare ut til
å være en taper i interne budsjettforhandlinger mellom Høyre og
Fremskrittspartiet, men svekkes ytterligere etter budsjettforhandlinger
i Stortinget. Vi har fortsatt ikke fått svar på hvilke oppgaver
som vil bli redusert i Mattilsynet – hvilke arbeidsplasser som eventuelt
kommer til å bli borte. Det er det mange som følger med på debatten
i dag, som faktisk lurer på.
Det er i hvert fall helt sikkert
at vi kommer til å ha mange friske og gode debatter, både i dag
og i årene som kommer, om hvordan vi skal bruke jord- og skogressursene
våre i Norge. I Arbeiderpartiets forslag legger vi opp til en offensiv
forskningssatsing på jord og skog spesielt, og en satsing på bioøkonomien.
Vi har tro på at vi kan ta den praktiske kunnskapen fra de næringene
som historisk sett har vært viktige for Norge, inn i en ny tid.
Vi ønsker å bruke næringspolitikken aktivt, slik at vi kan få flere
folk i jobb i de delene av landet vårt hvor det nå er mange som
er utenfor jobb.
Det er mange ting som går godt i
skogindustrien. Samtidig må vi huske at vi har en gunstig kronekurs
og lave renter, som bidrar veldig positivt for disse eksportnæringene.
Så det er egentlig ventet at vi har et positivt bidrag fra utviklingen
i økonomien, og vi kan forsterke den positive utviklingen for skogindustrien
i enda større grad ved å ta aktive politiske valg. For eksempel
er det slik at vi skal utbedre infrastrukturen i Norge. Broer skal bygges
– tre er et glimrende materiale. Når vi skal bygge nye offentlige
bygg, vet vi at tre er et materiale som både er bærekraftig og reduserer
klimautslippene. Derfor er skogindustrien en nøkkel i en forsterket
satsing på et moderne Norge.
Arbeiderpartiet kommer fortsatt
til å kjempe hardt for flere folk i arbeid, og vi er veldig glad
for at så mange har engasjert seg med forslag til næringskomiteens
arbeid og bidratt på høring. Dette blir spennende og viktige år
for Stortinget – for trygg mat, flere arbeidsplasser og bærekraftig
utvikling.
Mathias Bernander (H) [13:00:48]: Regjeringen har i statsbudsjettet
for 2018 foreslått å fjerne eiendomsskatten på produksjonsutstyr
og produksjonsinstallasjoner. Det ligger også fast i avalen om statsbudsjett
med Venstre og Kristelig Folkeparti. Det bygger opp under et budsjett
som prioriterer en politikk for vekst og nye arbeidsplasser.
For en representant for en landsdel
i omstilling er bortfallet av maskinskatten spesielt viktig. Agder-fylkene
har i løpet av de siste årene fått kjenne konsekvensene av den lave
oljeprisen. Flere har mistet arbeidsplassene sine, men kompetansen
de besitter, forsvinner heldigvis ikke, forutsatt at vi makter å
skape nye muligheter. Det er nettopp denne kunnskapen og kompetansen i
kombinasjon med naturgitte fortrinn som tilgang på fornybar kraft
og en geografisk beliggenhet som porten til Europa som gjør Sørlandet
spesielt egnet for å utvikle nye næringer – næringer som er både
framtidsrettede og lønnsomme og ikke minst bærekraftige for vårt
miljø og klima.
Utviklingen av store datalagringssentre
er et eksempel på en slik ny næring i Agder-fylkene, en næring som etterspør
den kompetansen og utnytter de fortrinnene Sørlandet har. Det første
store prosjektet er allerede godt i gang. Gründer Peder Nærbø har
investert milliardbeløp på Støleheia i Vennesla kommune, lokalisert innenfor
en radius på 10–15 minutter fra sentrum av Kristiansand, Universitetet
i Agder, havn, flyplass, jernbane, E18, E39 og ikke minst kun et
steinkast unna Statnetts anlegg på Støleheia, som gir tilgang til
nødvendig og fornybar kraft. Tilgangen på ren norsk vannkraft gir også
datasenteret en grønn merkelapp. I dag er de fleste datasentre i
Europa plassert i land som har en overvekt av fossil energi i sin
energimiks, og kull som den dominerende kraftkilden. Det er derfor
lett å se de åpenbare klimagevinstene ved å tiltrekke oss denne
typen næring i Norge.
Men en internasjonal næring er også
preget av internasjonal konkurranse, og det har gjentatte ganger
vært presisert fra næringen at det norske skattesystemet er konkurransevridende
til fordel for andre sammenlignbare land. Nettopp maskinskatten
har vært framhevet som en betydelig konkurranseulempe når selskaper
skal investere og etablere seg i Norge. Derfor er det så viktig at
dette budsjettet legger opp til et skattesystem som gjør Norge konkurransedyktig,
og som reduserer eiendomsskatten for store datasentre.
Jeg kan berolige bekymrede rådmenn
rundt om i det ganske land med at bortfallet av maskinskatten vil
generere mer aktivitet, det vil legge til rette for vekst, og det vil
bidra til at arbeidsplasser skapes. Derfor er det min og Høyres
overbevisning at det på lengre sikt vil øke skatteinntektene til
kommunene, ikke redusere dem. Samtidig erkjenner også vi at bortfall
av skatteinntekter på kort sikt kan bli utfordrende for enkelte
kommuner, og det er derfor lagt inn midler i budsjettforslaget for
2018 som tar sikte på å kompensere for reduksjonene av inntekter.
Dette kommer på toppen av en kommuneøkonomi som
blomstrer og et stort økonomisk handlingsrom for å gi innbyggerne
gode offentlige tjenester. Kommunene har fått styrket sin økonomi
de siste årene, og Norge har blitt ledet trygt gjennom en utfordrende
tid med et dramatisk oljeprisfall. Hovedfokuset har hele tiden vært
å føre en politikk som gir oss flere ben å stå på, som premierer
dem som våger å satse, og som legger til rette for vekst i privat
næringsliv. Det er en politikk som fungerer. Veksten i økonomien
er god, og nye arbeidsplasser blir skapt. Det er helt avgjørende
at vi fortsetter å føre en politikk som gir denne typen resultater,
om vi skal sikre et godt velferdssamfunn også i årene framover.
Det er enkelt for politikere å vedta
nye arbeidsplasser gjennom å legge dem inn som offentlige stillinger
i statsbudsjettet, men på sikt er det ikke bærekraftig. Vi må oppleve
at det skapes flere arbeidsplasser som bidrar til statsbudsjettet,
og ikke kun arbeidsplasser som er avhengig av de enkelte budsjettposter.
Ved å fjerne eiendomsskatten på
produksjonsutstyr og produksjonsinstallasjoner bidrar vi til å skape
gode konkurransevilkår for aktører som ønsker å investere i Norge.
For min landsdel betyr det bedre rammebetingelser for utvikling
av grønne datasentre og nye arbeidsplasser. En ny næring får vokse,
og det vil gi både økonomiske gevinster her hjemme og store klimagevinster
globalt. Det er en utvikling vi må satse på, det er en næring vi
må heie på, og det er et område vi må utvikle god politikk på. Bortfallet
av maskinskatten er et godt politisk tiltak for å nå målene, og
forslaget til statsbudsjett svarer på nettopp dette.
Olemic Thommessen hadde her
gjeninntatt presidentplassen.
Presidenten: De
talere som heretter får ordet, har en taletid på inntil 3 minutter.
Masud Gharahkhani (A) [13:05:50]: Framtidens arbeidsplasser
var en viktig del av valgkampen i Buskerud. Vi er et skogfylke med
et stort potensial for å bidra til det grønne skiftet i Drammen,
Vestfossen, Modum, Tofte og på Ringerike. Buskerud Arbeiderparti
var på bedriftsbesøk på de fleste av disse bedriftene. Meldingen
er entydig: Det trengs en offensiv satsing fra myndighetenes side,
ikke en passiv såkalt næringsnøytral tilnærming som preger sittende
regjerings politikk.
Kultivert skog bidrar til å binde
CO2. Skog som råtner på rot, bidrar til det motsatte. Siden 1969
har skogen i Norge grodd igjen. Den ene treforedlingsbedriften etter den
andre har forsvunnet – mange av dem i Buskerud – i skyggen av det
sorte gullet. Noen miljøer er igjen – villige til å satse. Da må
staten ha en næringspolitikk som støtter opp under en satsing fra
det sorte gullet tilbake til det grønne gullet. De aller fleste
oljebaserte produkter kan faktisk erstattes av produkter basert
på trevirke – hvis vi vil. Arbeiderpartiet er derfor bekymret for
den passiviteten som har preget norske myndigheters holdning til
skogindustri helt siden Høyre–Fremskrittsparti-regjeringen overtok
i 2013.
Arbeiderpartiet fremmet i 2013 omfattende
forslag til utbygging av norsk skogindustri med 22 tiltak. Ett av dem
var Statskog, som eneste nasjonale aktør med muskler nok til å kunne
spille en aktiv rolle i utviklingen av skognæringen på både eiendoms-,
ressurs- og skogforvaltningssiden og i strategisk deltakelse på
eiersiden. Høyre og Fremskrittspartiets planer om arronderingssalg
i Statskog må derfor stoppes. Det er utrolig lite framtidsrettet
og veldig i strid med Buskeruds næringsinteresser.
På Modum reises nå en ny fabrikk
for produksjon av limtre. Splitkon har fått støtte av Innovasjon
Norge og Siva. Det er positivt. Det kan bidra til at dagens praksis med
å sende råvarer fra Norge til Østerrike for så å importere ferdigvarer
tilbake, kan begrenses. Det er også spennende ting på gang på Tofte
og på Ringerike, men usikkerheten der er stor og har vært det lenge.
Arbeiderpartiet savner en mer offensiv holdning fra regjeringens side.
Vi foreslår å satse på forskningssenter for bioøkonomi i arbeidet
med å skape nye bærekraftige arbeidsplasser, herunder basert på
ressursene fra skog. Vi foreslår også at man skal opprettholde støtten
til skognæringen fra programmet for bioøkonomi. Dessverre for Buskerud
ser det ut til at disse forslagene blir nedstemt. Det er vanskelig
å forstå, sett fra norske interesser, og enkelt å forstå ut fra
Høyre og Fremskrittspartiets klokkertro på markedet, som aldri har
vært svaret på våre utfordringer.
Tom-Christer Nilsen (H) [13:08:40]: Jeg vil benytte anledningen
til å snakke litt om havet. For en som kommer fra en øy, er det
veldig tydelig at i tillegg til store deler av historiens verdiskaping
vil også den framtidige verdiskapingen og arbeidsplassene komme
i samspillet med havet.
Noen små, men viktige ting gjøres
i dette statsbudsjettet for å sikre den framtidige verdiskapingen
i hav. Noe er knyttet til verfts- og garantiordninger, og noe er knyttet
til maritime pilot- og demonstrasjonsprosjekter. Men kanskje minst
like viktig er satsingen på havbruksforskning på nye marine arter.
I havbruk og i nye marine arter ligger et enormt potensial som den
eksisterende industrien i Norge kan bygge videre på. Der er mange
prognoser om hvordan vi kan øke verdiskapingen fra bl.a. havbruk,
og også fra det tradisjonelle fisket. Noen snakker om summer helt
opp til 500 mrd. kr i løpet av de neste 30 årene. Det er et utrolig
potensial, som vi må benytte enhver anledning til å forsøke å realisere. Det
realiseres ikke ved å legge nye avgifter på det som går godt i dag,
og jeg vil benytte denne anledningen til å støtte fiskeriministeren
i at han har gjort helt rett i ikke å fremme noe forslag om produksjonsavgift
på havbruk.
Jeg synes diskusjonen er veldig
spesiell. For det første er den produksjonsavgiften som ble foreslått
i Stortinget tidligere, rett og slett ikke gjennomførbar. Hvis den
hadde vært gjennomførbar, hadde det vært den beste løsningen for
å sikre at det ikke ble bearbeidet fisk i Norge fra havbruk, pga.
måten den var utformet på. For det andre er det noe prinsipielt
i dette. Det er et havbruksfond som skal sikre at deler av grunnrenten
går tilbake igjen til den enkelte kommune og fordeles, litt på regionalt
og litt på statlig nivå, men aller mest på kommunene. En innføring
av denne produksjonsavgiften ville selvfølgelig redusere potensielle
inntekter fra auksjon og salg av konsesjoner for havbruk.
Men er det virkelig lurt å lage
en så tett kobling mellom økonomi og regulering til et spesielt
formål? Kommunene har, ut ifra plan- og bygningsloven, plikt til
å regulere hensiktsmessig når det gjelder miljø, andre interesser
og næring. Det er faktisk et eget punkt i formålet til loven som
sier dette. Det å si at man ikke gjør dette i dag i kommunene, betyr
at kommunene ikke følger opp sin lovpålagte rolle. Det å si at man
trenger et ekstra økonomisk incentiv for å følge opp det formålet
man tross alt dekker i dag, synes jeg blir feil, både prinsipielt
og pragmatisk.
En amerikansk president sa en gang
at statens syn på økonomien kunne summeres opp ganske kort: Hvis
det beveger seg, skattlegg det. Hvis det fortsetter å bevege seg,
reguler det. Og hvis det stopper å bevege seg, subsidier det. Det
kan fort bli situasjonen hvis en stadig innfører avgifter på de
tingene som lykkes.
Marit Knutsdatter Strand (Sp) [13:12:15]: Det er en glede
å debattere statens initiativ og budsjett for næring i Norge. Forvaltningen
av ressurser, fra næringsstoffer til folk, penger og arbeidsliv,
industri og verdiskaping, er viktig. Det som derimot ikke er noe
å glede seg over, er regjeringens prioriteringer, med støtte fra Venstre
og Kristelig Folkeparti. Jeg blir sjokkert over de omfattende kuttene
i incentiver og satsing på skog. Jeg undres: Er ikke lenger skog
en viktig norsk ressurs?
Vi i Senterpartiet ønsker derimot
å satse. Ressursene våre er fordelt i hele landet, og da må satsingen
være deretter. Vi ønsker bl.a. økt tilskudd til Innovasjon Norge, bedre
rammevilkår for bønder over hele landet og et reelt jordvern. Trygge
rammer for næringsliv og folk er dessuten god beredskap, og beredskapslagring
av korn mener vi er klokt.
Statsråd Mæland skryter av regjeringens
satsing og trekker fram bl.a. Norsk katapult, som i høst ble lagt
til Oppland og Raufoss-miljøet. Dette er gledelig. Videre feirer
hun at de har lagt fram flere stortingsmeldinger, men denne feiringen
skjer uten Senterpartiet.
Innlandet hadde håpet på at fjord,
nordlys og Oslo kunne blitt supplert med Stor-Oslo, fjell og grisgrendt foredling
av mat, i bl.a. Oppland. Akk nei! Statsråd Mæland synger den samme
gamle visa om igjen, der kvantitet i reiselivet er i ferd med å
gå ut over nettopp kvaliteten.
Videre vil jeg utfordre statsråden
på i hvilken grad regjeringen evner å tenke på tvers av fagfelt.
Senterpartiet vil trekke fram samferdsel, med vei og bredbånd, utdanning,
med yrkesutdanning og faglig kompetanseløft, og et rettferdig arbeidsliv
som nøkler til verdiskaping og produktivitetsvekst over hele landet.
Dette fordrer at vi ser satsing og avkastning i sammenheng og på
tvers av departement.
Representanter fra regjeringspartiene
viser fra denne talerstolen til rom for vekst og utvikling av nye
bedrifter. Digitalisering, IKT og IT blir trukket fram. Det disse
partiene glemmer, er behovet for infrastruktur der det ikke nødvendigvis
er økonomisk forsvarlig å bygge på eget initiativ. Forsyning av
strøm, mobildekning, bredbånd og fiber må på plass. Her ønsker Senterpartiet
en langt større satsing enn det som budsjettforliket legger opp til.
Regjeringen kutter videre i regionale
utviklingsmidler. Disse har blitt evaluert av Telemarksforsking
til å være treffsikre, fleksible og uten særlige administrasjonskostnader
for fylkene. Bedrifter har altså blomstret fram over hele landet
uten at regjeringen ser verdien av dette.
Norge fortjener at vi ser og ønsker
utvikling over hele landet. Dette vil Senterpartiet kjempe for –
vær du sikker.
Per Espen Stoknes (MDG) [13:15:19]: I finansdebatten mandag
den 4. november satte statsministeren og finansministeren karakter
på «smart», «nyskapende» og «grønn» vekst. La meg kort oppsummere,
for det er på mange måter regjeringens næringspolitikk som kan forbedre
Norges prestasjon på disse tre områdene.
«Smart»: En rimelig tolkning av
«smart» er at man har en høy score på den såkalte DESI-undersøkelsen,
The Digital Economy and Society Index, fra World Economic Forum
og EU. Her kommer Norge ut som nummer to av landene i Europa. Det
er veldig bra.
Hva med «nyskapende»? Standardmålet
her er Global Innovation Index, som er drevet av INSEAD og verdens
patentorganisasjon, WIPO, mfl. Den viser at Norge i 2017 er på 19.
plass globalt, men på en synkende trend i forhold til da regjeringen
begynte, og Norge er konsekvent dårligere enn våre nordiske naboer.
Jeg registrerer at næringsminister Mæland sier at regjeringens satsing er
historisk bra. Spørsmålet er selvfølgelig om det er reelt, sett
utenfra.
I tillegg til at regjeringen mener
at klimapolitikken ikke har noen betydning for petroleumspolitikken,
som representanten Heggelund har sagt, er det spesielt den blå-blå
regjeringens næringspolitikk som ikke leverer grønn vekst, og som
trenger statsministerens grønnvasking.
Og hva er så «grønt nok»? Hvert
år utgir OECD en oversikt over grønne vekstindikatorer. Her kommer Danmark,
Sverige og Finland helt på topp, mens Norge ligger langt under OECD-gjennomsnittet
på den viktigste indikatoren: årlig karbonproduktivitet. Der ligger
vi på under 2 pst. årlig. Norge ligger altså langt under det nivået
som til og med New Climate Economy Report anbefaler: minst 5 pst.
forbedring per år.
Eksamenskontoret rapporterte da
en A på «smart», en C minus på «nyskapende» og en F, altså strykkarakter, på
«grønt». Sammenlignet med våre naboland er vi mindre nyskapende
og ganske grå. Dette statsbudsjettet gjør at ordet «grønt» uthules
og mister sin mening når det kommer fra regjeringens munn – det
er grønnvask.
Det er mulig at det er en tilfeldighet,
men statsminister Erna Solberg skrev dagen etterpå i VG at «blå
politikk gir grønn vekst». Beklager, men det hjelper ikke å klage på
eksamensresultatet. Regjeringens politikk leverer ikke grønn vekst,
og strykkarakteren i «grønn vekst» opprettholdes.
Norge har kompetansefortrinn og
naturressurser som gir oss helt spesielle muligheter. Innovasjon
Norge har i prosjektet Drømmeløftet pekt på havet, bioøkonomi, ren
energi, smarte byer, helse og velferd, kreative næringer og reiseliv.
Men innovasjonen og særlig kommersialiseringen går det smått med.
I henhold til INSEAD, OECD, WIPO,
Argentum mfl. er vi under middelmådige. Abelia kaller budsjettet
unnasluntrende lunkent. Tekna kaller det grå-blått. Regjeringen,
ved Mæland, kaller det historisk bra. Antallet strategiprosesser
er det ikke så mye å si på, men det gjenspeiles ikke i budsjettet.
Jeg registrerer at virkelighetsbeskrivelsene
står langt fra hverandre. Kanskje må vi vente på et ordentlig krasj før
kursen legges om. Jeg håper ikke det blir nødvendig. Tro meg: Det
gjør vondt.
Nils T. Bjørke (Sp) [13:18:32]: Denne regjeringa seier ho
er oppteken av dyrevelferd og trygg mat. Det er Senterpartiet glad
for.
Mattilsynet har fått fleire store
oppgåver som dei skal handtera, som bl.a. arbeidet med skrantesjuka,
der ein går så drastisk til verks som å slakta ned all rein i Nordfjella.
Når ein set i verk slike tiltak, må Mattilsynet få ekstra midlar,
slik at det ikkje går ut over andre viktige oppgåver, som arbeidet
med å redusera antibiotikabruken, det viktige arbeidet med kontroll
ved import av dyr og ikkje minst det førebyggjande arbeidet med
dyrevelferd.
Det er eit paradoks for meg når
samarbeidspartia skryter av å ha utvida ordninga med eige dyrepoliti, samstundes
som dei svekkjer Mattilsynets moglegheit til å driva førebyggjande
arbeid. Senterpartiet meiner førebygging og å hindra uheldige hendingar
er avgjerande. Eit svekt mattilsyn kan òg føra til at færre saker
vert avdekte, og mindre arbeid for politiet.
Det Høgre-representanten Nilsen
var oppteken av, var at bonden skulle få rett til å inngå opsjonsavtalar. Men
han ville ikkje la bonden styra sine eigne midlar gjennom opplysningskontora
for å sikra ein marknadsbalanse og ei utkome for bonden. Det forsterkar
inntrykket mitt av at Høgre er mest oppteke av dei bøndene som vil
selja seg ut av næringa. Landbruksministeren hevda at opsjonsavtalar
ikkje er noko problem for jordvernet. For oss som har følgt med
på dette i årevis, er det ikkje det som er inntrykket mitt, i alle
fall. Me ser kor mange gonger det har vore utfordringar fordi det
har vore opsjonsavtalar: Jorda har ikkje vorte driven skikkeleg,
og det har vorte lettare å omdisponera ho i neste omgang. Ein ser
gong etter gong at det har gjort det tyngre for fylkesmenn og for
regjeringa å gjera om vedtak frå kommunane.
Høgre skrytte under finansdebatten
av at det har vore færre omgjeringar av kommunale vedtak under denne
regjeringa enn under den førre. Ja, nettopp – det klare inntrykket
mitt er at fylkesmennene føler at dei ikkje får oppbacking når dei
gjer om kommunale vedtak. Litt etter litt har det vorte færre omgjeringar,
nettopp fordi ein i grunnen har vore meir oppteken av lokalt sjølvstyre
enn av eit jordvern der ein tek vare på ein evigvarande ressurs,
som me treng i framtida.
Geir Pollestad (Sp) [13:21:19]: Det som eg meiner særpregar
denne debatten, og som bekymrar meg, er at Høgre og Framstegspartiet
er så strålande fornøgde med utviklinga, at ingen ser mørke skyer,
at ingen bekymrar seg for dei låge investeringane i fastlandsindustrien.
Eit anna tema eg vil innom, er Kristeleg
Folkeparti. Eg er glad for at dei støttar inntektsutviklinga slik
ho er formulert. Det vart sett fram noko kritikk mot ein merknad som
Senterpartiet har. Eg meiner det er ein logisk konsekvens av det
som Kristeleg Folkeparti, Senterpartiet og fleire andre parti gjorde
i vår. Skal ein ha balanse i marknaden, må ein ha verkemiddel for
å greia å balansera marknaden. Det er ikkje noko anna enn det Senterpartiet
har påpeikt.
Det som eg synest er veldig alvorleg
i denne debatten, går på eit felt som har stort potensial når det
gjeld arbeidsplassar og verdiskaping i Noreg framover, bygg- og anleggssektoren.
Me skal bruka 1 000 mrd. kr på veg og jernbane dei neste tolv åra.
Når eg utfordrar næringsministeren på om ein har invitert kinesarar
til å byggja veg i Noreg, eller om ein ikkje har invitert kinesarar
til å byggja veg i Noreg, får eg altså ei lekse – og det er ein
litt sånn tvilsam statistikk – om EØS-selskap som har kome til Noreg.
Det er ikkje det eg spør om. Eg meiner at næringsministeren må klargjera:
Har ho vore i Kina og invitert kinesiske entreprenørar til Noreg?
SMK seier ifølgje Trønder-Avisa at dei kan ha helst på. Men dersom
ein inviterer nokon heim til seg, og særleg dersom det er Kina, hugsar
ein det, sjølv om det var på ei stor mottaking det skjedde.
Grunnen til at dette er viktig å
få avklart, er nettopp for å få veta kva som er strategien til regjeringa.
Ønskjer ein å byggja ut ein norsk anleggsbransje rundt dei investeringane
som skal gjerast, eller vil ein ha importert arbeidskraft frå Kina
til å løysa desse oppgåvene? Vil ein satsa på å byggja opp kompetanse
i Noreg, eller vil ein berre få inn kinesisk kompetanse? Korleis
skal me regulera f.eks. dette med løns- og arbeidsvilkår i ein slik
situasjon?
Eg registrerer at ifølgje Trønder-Avisa
nektar Næringsdepartementet for at dei har hatt samtalar med kinesiske
aktørar om vegbygging i Noreg. SMK er litt usikre på kven dei har
møtt, men dei har altså kome til Noreg. Dei har sendt eit brev til
Monica Mæland og takka for invitasjonen, så eg forventar at statsråden
klargjer i debatten: Er det strategien til regjeringa at ein ønskjer kinesiske
entreprenørar inn i Noreg, eller vil ein heller satsa på norsk bygg-
og anleggssektor?
André N. Skjelstad (V) [13:24:39]: Landbruket er en langsiktig
næring som krever stabile rammevilkår. Det må være lønnsomt å produsere
mat i Norge. Det skal være aktivt jordbruk over hele landet for
å sikre en trygg matproduksjon med god plante- og dyrehelse og dyrevelferd.
Bruk av jorda til å produsere mat er jordvern, og vi ønsker å hindre
irreversible endringer av matjord.
En må tilrettelegge for differensiert
landbruk med variert bruksstruktur, og rekrutteringen må styrkes.
Dette har Venstre vært for lenge, og det vil vi fortsette å være. Venstre
er også for at investeringsvirkemidlene brukes bevisst for å bidra
til såkalt differensiert landbruk og husdyrhold over hele landet.
Jordbruk skal øke verdiskapingen
ved produksjon tilpasset klima, miljø og forbruk. Utdanning, rådgivning og
forskning må styrkes og tilpasses klimaendringer, teknologiutvikling
og økt kunnskap. Fortrinn vi har gjennom norsk avl, lavt forbruk
av antibiotika og plantevernmidler, god dyrehelse og dyrevelferd
og produksjon i små enheter, bidrar til økt verdiskaping.
Det må være en åpen og transparent
markedsbalansering og produksjonsregulering, sånn at det er forståelse
og aksept for at det skal virke etter hensikten. Venstre ønsker
forenklingstiltak av alle typer for næringsdrivende, men forenkling
av jordbruket må ikke gå på bekostning av formålet med ordningene.
Satsingen som ble startet under
Venstres statsråd Lars Sponheim for å styrke produksjon og foredling
av lokalmat, har virket. Synergien mellom reiseliv, matkultur, helse
og omsorg og øvrige entreprenørvirksomheter og jordbruket bør forsterkes
videre. Norge er en matnasjon med unike råvarer og dyktige yrkesutøvere
og gründere. Derfor må vi også hegne om det.
Landbruket har en særs viktig plass
i framtidens Norge. Venstre vil ha et innovativt, bærekraftig og
miljøvennlig landbruk. Det må føres en klimapolitikk hvor distrikts-
og landbrukspolitiske målsettinger ivaretas basert på kunnskap og
målrettede tiltak, og forurensningen i landbruket må reduseres.
Jeg mener også at frivillighetssektoren
i Norge gir et viktig bidrag til norsk landbruks- og matkultur,
og jeg er fornøyd med at tilskuddene til frivillige organisasjoner blir
videreført i budsjettforliket. I tillegg er jeg fornøyd med at arbeidet
med matglede og matkultur styrkes ved de nye matkultursentrene for
barn og unge som er under etablering i Brumunddal og Kristiansand.
Nå springer jeg litt i denne debatten,
men jeg må få lov til å si at jeg er litt bekymret med tanke på
den debatten vi hadde i vår, at vi skal inn og direktestyre inn
mot jordbruksforhandlingene. Jeg hører at representanten Pollestad
stort sett peker bakover, men begynner vi nå å direktestyre dette
opp mot målpris, så får man fort en overproduksjon som landbruket
definitivt ikke nyter noe godt av, da vil det bli en dårligere utvikling.
Jeg håper også at representanten Pollestad mfl. tar dette inn over
seg.
Kårstein Eidem Løvaas (H) [13:27:57]: Jeg vil knytte noen
kommentarer til noe av det som er blitt sagt i debatten – litt for
å klargjøre og i alle fall for at Høyres syn skal være kjent.
Aller først til Arbeiderpartiet.
Det er tre ting. Det ene gjelder i replikkvekslingen jeg hadde med
representanten Aasland om nedsalg og utsalg av statlige bedrifter. Nå
vet vi alle at den rød-grønne regjeringen vant norgesmesterskapet
i nedsalg av statlig eierskap, men jeg må likevel spørre om hvordan
det kan kalles dynamisk, som representanten kalte det, når man skriver
at man vil stemme mot alle forslag om nedsalg og utsalg.
Videre, også til Arbeiderpartiet
– bare en understreking av poenget som de hadde i et av sine innlegg,
nemlig at to av tre arbeidsplasser kom i privat næringsliv under
den rød-grønne regjeringen. Ja, det har det også gjort med denne
regjeringen. Fra 2013 til 2017 har to av tre arbeidsplasser blitt
skapt i privat næringsliv, og det med et bakteppe hvor 50 000 private
jobber forsvant nærmest over natten.
Det siste til Arbeiderpartiet. Det
var representanten fra Buskerud som påpekte i sitt innlegg som handlet
om skog – selv er jeg vokst opp i et annet skogfylke, nemlig Hedmark
– at markedet aldri har vært svaret for skogbruk. Det tror jeg nok
ikke er helt historisk korrekt. Fra 1500-tallet og drøyt 300 år
fremover var det så til de grader markedet som var svaret for skogbruk,
både med bergverksindustrien, med eksport av tømmer og med foredling.
Ja, man fikk til og med det man kalte plankeadel. Og det ble behov
for en regulering. Det er noe også Høyre ser, at det er en næring
som definitivt må rette seg mot markedet, men hvor det er behov
for regulering fra tid til annen.
Helt til slutt i mitt innlegg vil
jeg gjøre en visitt til Senterpartiet. Jeg må si at jeg synes retorikken
ikke alltid er helt godartet når man kaller det målrettede tiltak
for å svekke – eller som vi hørte i finansdebatten: bevisste angrep
på næringslivet. Men det til side – det er viktig å forholde seg
til faktum. Og faktum er at antallet utenlandske tilbydere innenfor
vei- og banebygging i Norge er lavere enn på lang tid. Da vi tok
over i regjering, var det opp mot en fjerdedel av kontraktsverdien
som kunne gå til utenlandske tilbydere, mens det i 2017 ser ut til
å havne på under 5 pst., altså en voldsom tilbakegang og selvfølgelig
positivt for norske kontraktører. Så hvis representanten Pollestad
etterlyste regjeringens strategi, må åpenbart tallene fra 2013 til
2017 vise at strategien har vært at norske tilbydere i all hovedsak
får lov til å bygge ut både vei og bane i Norge, hvis man måler
det i kontraktsverdi.
Guro Angell Gimse (H) [13:30:55]: Vi har all grunn til å
være stolte av norsk landbruk. Lønnsomheten øker, og det er optimisme
og investeringslyst blant bønder. Ungdom strømmer til landbruksutdanningen,
både på videregående nivå og på høyskolenivå. Dessuten har vi verdens
reneste landbruk, og det er veldig bra.
Vi har prioritert det sånn at det
i dag lønner seg å drive for dem som investerer og satser, og vi
har et mål om at bønder skal få mest av inntektene sine fra markedene, og
at tilskuddene skal innrettes slik at det lønner seg å øke produksjonen.
I det store bildet ser vi at matproduksjonen har økt med den politikken
som nå føres.
Produktivitetsøkningen har vært
høyere her enn i industrien for øvrig. Selv om det er færre bønder,
produseres det mer. Før fikk ikke bøndene betalt for produktivitetsøkningen,
og det var det veldig mange negative tilbakemeldinger på. Nå får
man i større grad det.
Det har innen volumproduksjonen
vært hensiktsmessig å bli større, men når det gjelder disse såkalte
større brukene, har vi ikke naturgitte forhold for gigantindustri,
som man driver i Danmark og i Europa for øvrig. De har blitt litt
større, slik at det har vært muligheter for bøndene å utnytte den
teknologien som finnes på markedet. Men som sagt naturgitt er det
ikke å bli gigantstor.
Alle gårdsbruk er ulike. De store
er viktige og sikrer oss tilgang på volumvare. Vi har også sett
en stor satsing på nisjeprodukter. Dette er kvalitetsprodukter som
folk gjerne er villig til å betale mer for. På Melhus, hjemkommunen
min, har vi en gård som heter Granøien gård, og der driver de med
frittgående gris. Ribba deres er svinedyr, men den rives bort på
et øyeblikk. Folk er villig til å betale litt mer for det. Dette
er nisjeprodukter som rene kommersielle næringsaktører selger direkte
i markedet.
Til slutt to ord om klimaavtrykket
i landbruket: Økt matproduksjon og redusert klimaavtrykk er ikke
nødvendigvis motsetninger. Norsk rødt fe er også i dag en klimaeffektiv
ku. Den gir oss både melk og kjøtt og bidrar til biologisk mangfold
gjennom beite, samtidig som landskapet den lever i, bidrar til høy
binding av CO2.  Jeg leste nettopp
at Toyota bygger et kraftverk basert på metan fra kuskitt. Landbruket
kan vise seg å være en del av løsningen for å få til et grønt skifte.
Det er veldig bra å høre at også EU har bestemt at FNs bærekraftsmål
skal legges til grunn for politiske veivalg innenfor alle samfunnsområder,
også i handelspolitikken. At bærekraft er i ferd med å bli trendy,
er godt nytt for norsk landbruk. Her har vi noen fortrinn, så framtiden
for norsk landbruk er lys.
Sigbjørn Gjelsvik (Sp) [13:34:13]: Evnen til selvskryt er stor hos
regjeringspartiene. Det blir kun overgått av evnen til ansvarsfraskrivelse
når en blir møtt med konsekvenser av politiske grep og vedtak som
blir gjort i budsjettsammenheng. Noe av det mest fantasifulle jeg
har hørt her i dag, er at den økte momsen på reiseliv skal være et
resultat av skatteforliket. Skatteforliket er nedfelt gjennom 17 punkt
til oppfølging. Det finnes ikke noe som helst der som omhandler
moms og økt moms på reiseliv. Tvert imot gikk flere av de partiene som
var med på skatteforliket, imot den forrige økningen av moms på bl.a.
reiseliv, som skjedde samtidig med at skattemeldingen ble lagt fram.
I skattemeldingen la regjeringen
fram et forslag om at en skulle øke momssatsen fra 8 pst. til 10 pst.,
og at det skulle skje i perioden 2016–2018. Selv ikke i regjeringens egen
skattemelding er det grunnlag for den momsøkningen som ligger her
nå. Men kanskje var det skatteutvalget representanten Ebbesen tenkte
på da hun tidligere i dag sa at en hadde dekning for økt moms på
reiseliv. Skatteutvalget foreslo at momssatsen på reiselivet skulle økes
fra 8 pst. til 15 pst. Er det det vi kan forvente oss er på gang
nå, når en i to runder allerede har økt momsen på reiseliv? Skal
den ytterligere opp og svekke konkurransevilkårene for en viktig
næring for Norge?
Jeg har også registrert at nok en
gang ønsker verken Høyre eller Fremskrittspartiet – og heller ikke
Venstre, ser jeg – å stå opp for det en gjør når det gjelder sjokolade-
og sukkeravgiften og det målrettete angrepet på aktørene i næringsmiddelindustrien.
Jeg hører en sier at Arbeiderpartiet kom med en økning av momssatsen
i sitt opplegg. Er det slik at en ser til hva andre parti som ikke
er med i forhandlingene, fremmer i sine budsjett? Vel, på ett område
burde en i så fall ha fulgt opp stortingsflertallet, nemlig ved
å fjerne den særegne ordningen med en 350 kroners grense på avgiftsfri
import via nett fra utlandet. Der gjør en ikke noe. Der er det en
direkte svekkelse av norske aktører, og så fyller en på med en målrettet
økning i tillegg til sukker- og sjokoladeavgift. Det er en dårlig
næringspolitikk, i tillegg til at det også er en dårlig folkehelsepolitikk.
En burde satse på målrettete tiltak for å styrke norsk næringsliv.
Det gjør en ikke med de tiltakene som regjeringen her har fremmet.
Statsråd Per Sandberg [13:37:31]: Flere fra de sosialistiske
partiene har gang på gang etterlyst satsing fra denne regjeringen.
En får ikke med seg alt i sine innlegg, men la meg bare kort ta
dette med næringsrettet forskning og innovasjon.
I 2018, direkte næringsrettet forskning
og innovasjon: 4,664 mrd. kr. Hvis en i tillegg plusser på SkatteFUNN
og KapitalFUNN, blir det 4,730 mrd. kr. Det gir altså en satsing
på 9,4 mrd. kr i 2018. Det er en økning fra 2013 og fram til nå
på 4,5 mrd. kr, altså nesten en dobling, eller over en dobling hvis
du tar med KapitalFUNN. Hvis en ikke kan gi uttrykk for at dét i
hvert fall er en satsing, da skjønner jeg ingenting. På marin forskning
er økningen i 2018 på 2,1 mrd. kr.
Det er også i denne debatten fremsatt
påstander om at statsråden og regjeringen ikke har fulgt opp Stortingets
vedtak vedrørende produksjons- og arealavgift. Stortinget vedtok
ikke en arealavgift, de vedtok ikke en produksjonsavgift. Stortinget
vedtok en eksportavgift på ubearbeidet fisk. For den som var til
stede og deltok i debatten da dette ble vedtatt, kom det tydelig
og klart fram at Stortinget ikke ønsket en arealavgift, ikke ønsket en
produksjonsavgift. Det kom tydelig fram i debatten.
Historien bak dette er at i 2015
sa et samlet storting nei til arealavgift, nei til produksjonsavgift,
og de sa ja til havbruksfond. I 2016 sluttet hele Stortinget seg
til regjeringens forslag til havbruksfond. Det er helt reelt at
man ønsker seg en produksjonsavgift, eller en arealavgift, men man
kan ikke si at regjeringen ikke har fulgt opp Stortingets vedtak.
Det ble også sagt at statsråden
ikke lytter til Stortinget. Jeg ber om at de eksemplene hvor statsråden
– eller regjeringen – ikke har lyttet til Stortinget, fremmes på
en egnet måte, for da handler det i tilfelle om mistillit. Jeg har
handlet ut fra alle de vedtak, formuleringer og føringer som Stortinget
har gjort. Men at opposisjonen og sosialistene ønsker å framstille
det som at jeg ikke lytter til Stortinget, det er en annen sak.
Statsråd Jon Georg Dale [13:40:46]: I lys av dei innlegga
som har vore i denne debatten, har eg behov for å klargjere nokre
få saker.
Punkt éin, om Mattilsynet og dyrevelferd:
I den grad opposisjonen skulle vere lurt til å tru at det er Mattilsynet
som har ansvaret for dyrevelferden i Noreg, så lat meg berre slå
ettertrykkeleg fast at det er dyreeigarane som er ansvarleg for
det. Det å framstille det som at dyreeigarane opptrer uansvarleg
i den augeblinken dei ikkje har Mattilsynet kakkande på døra, er
anten ei grov undervurdering av dyreeigarane eller ei grov overvurdering
av kor ofte Mattilsynet fører tilsyn. Det er greitt å ha rydda dette
av banen éin gong for alle.
Det andre gjeld spørsmålet om opplysningsverksemd,
i kva grad ein skal påleggje jordbruket ei omsetningsavgift og korleis
ho skal nyttast. Eg registrerer – til mi overrasking, trur eg at
eg kan leggje til – at opposisjonen, beståande av bl.a. Senterpartiet
og Arbeidarpartiet, i innstillinga tek til orde for at ein skal
påleggje norske storfeprodusentar å betale omsetningsavgift for
å drive reklame for å få ned forbruket av raudt kjøtt. Det er eit heilt
formidabelt utgangspunkt for ein diskusjon, som eg ikkje hadde venta
verken frå Arbeidarpartiet eller Senterpartiet, men eg tek det til
vitande.
Så er det rett som representanten
Nils Bjørke var innom, at denne regjeringa har lagt vekt på det
kommunale sjølvstyret når vi har behandla klager frå både Fylkesmannen
og andre klageinstansar. Men at vi skulle få kjeft frå Senterpartiet
for at vi legg for stor vekt på det kommunale sjølvstyret, er verdt
å merke seg. Dette viser at det eine opposisjonen – stort sett –
har til felles, er ein felles fiende. Det kan jo vere styrkjande
for det interne samhaldet i seg sjølv, men ein driv ikkje landet
framover med ein slik måte å agere på.
Difor er eg glad for at dei fire
partia som i førre periode hadde ein samarbeidsavtale, og som i
denne perioden nok ein gong vil vise seg eigna til å styre landet
trygt i krevjande tider, igjen utgjer fleirtalet for budsjettet, som
bidreg til vekst og verdiskaping i åra som kjem.
Statsråd Monica Mæland [13:43:38]: Takk for en god debatt.
Ikke uventet ser virkeligheten litt forskjellig ut avhengig av om
man sitter i posisjon eller opposisjon.
Bakgrunnen for at jeg tar ordet,
var en invitasjon jeg fikk fra komitélederen til å avklare hva som
egentlig skjedde i Kina, og det skal jeg så gjerne gjøre. Vi hadde vår
første reise til Kina på veldig mange år. En historisk stor næringslivsdelegasjon
var med til Kina, og det var fordi Kina er vårt aller viktigste
og største marked i Asia. Det å få på plass gode samtaler har vært
viktig, og det at vi nå har startet forhandlinger om en frihandelsavtale, er
også viktig fordi – og det står da i motstrid til det representanten
prøvde å gi inntrykk av – dette handler om å sikre norske arbeidsplasser.
Når vi ønsker økt handel med det største markedet i Asia, handler
det om å trygge norske arbeidsplasser.
På den reisen ble det avholdt en
rekke møter, en rekke konferanser og en rekke mottagelser, og dette
navngitte selskapet var invitert til i hvert fall én konferanse
og mottagelse, sammen med faktisk over 400 andre. Jeg skjønner at
representanten Pollestad er ekspert på å være i Kina og bli invitert
hjem. Jeg kan ikke svare for det, men jeg kan svare for hvordan
man opptrer på slike reiser etter å ha begått noen av dem gjennom
fire år. Da er det helt normalt å treffe folk, helt normalt å hilse
på folk, helt normalt å utveksle høfligheter og f.eks. invitere dem
til det landet man representerer. Det ble ikke avholdt noen møter,
det ble ikke avholdt noen samtaler om noen veiprosjekter på noen
mottagelse i Shanghai, men vi hilste på en rekke mennesker og utvekslet
høfligheter med hverandre.
Det er i departementet mottatt et
brev fra dette selskapet. Det ble videreekspedert til Samferdselsdepartementet,
som er rett adressat for denne typen henvendelser. Og så må jeg
bare si at Norge har ingen avtaler med Kina, og det betyr at de
som har utlyst anbudet, står fritt til å godta eller ikke godta
tilbud som er kommet fra Kina. Det styrer ikke vi herfra.
Jeg skjønner også at Pollestad synes
det er uinteressant hvor stor utenlandsandelen er i norske veiprosjekter
nå sammenlignet med da de rød-grønne styrte. Det forstår jeg godt
siden andelen er gått betydelig ned i denne perioden.
Nils Kristen Sandtrøen (A) [13:46:26]: Den norske modellen
står i veien for det norske folk. Det mener Fremskrittsparti-leder
Siv Jensen. Det er den samme måten Fremskrittspartiet også tenker
på når det gjelder maten vår. Klok politikk som har sørget for arbeidsplasser
og trygg mat i Norge over tid, skal vekk, og markedsliberalisme
skal inn.
Bare tenk over følgende: Finnes
det noe land i verden som har en så knapp jordressurs som Norge,
som har klart å skape så store verdier og mat av den kvaliteten som
vi har her til lands? Det eksempelet skulle jeg gjerne ha likt at
Fremskrittspartiet kunne komme opp på denne talerstolen og gi meg.
I debatten i dag trenger vi en opprydding
en gang for alle, for det skrytes stadig vekk av at matproduksjonen øker.
Ja, matproduksjonen øker, men Stortinget har sagt klart at matproduksjonen
skal øke med grunnlag i de norske ressursene. Det unnlater statsråd
Dale å svare på, og vi hører ei heller at Høyre-representant Gimse
kommer inn på det poenget på talerstolen. Det er det som er den
norske landbrukspolitikken, og som er hovedmålet vedtatt i denne
sal.
Representanten Skjelstad har et
viktig poeng med at vi må unngå overproduksjon, og vi ser nettopp
at det er en stor utfordring i dag. Det kan se ut som om vi har
en regjering som kaster bensin på bålet i stedet for å sørge for
målrettede tiltak for balanse i markedene. Opplysningskontorene
er ett av de tiltakene. Det er et samarbeidsorgan for næringsdrivende,
som selv betaler inn omsetningsavgiften. Så når statsråden kommer
opp og later som om dette ikke er ønsket blant de næringsdrivende
selv, er det helt feil. Det er den norske landbruksnæringen som
virkelig ønsker et verktøy for å kunne bidra til balanse i markedene.
Balanse i markedene er framtidsrettet. Det sørger for stabilitet
i priser. Stabilitet i priser er en forutsetning for at bonden og
næringsdrivende skal kunne vite hvordan framtiden blir.
Vi vil ha mange viktige debatter
knyttet til maten i årene som kommer. Én ting er sikkert: Det er
Stortinget som har staket ut kursen med økt matproduksjon på norske
ressurser, og vi har til gode å høre fra denne talerstolen at Høyre
og Fremskrittspartiet har tenkt å akseptere og følge opp den politikken.
Nils T. Bjørke (Sp) [13:49:20]: Senterpartiet vil ha lokalt
sjølvstyre, men det er éin ting me alltid har sagt må vera overordna,
og det er vern av dyrka mark. Me har 3 pst. dyrka mark i Noreg,
og me ser gong etter gong at kommunane – og det er nesten uavhengig
av kva parti som har styringa – ikkje klarer å stå imot når store
konsern kjem og lovar arbeidsplassar og mykje utvikling. Difor er
me heilt avhengige av at ein har ei nasjonal styring av jordvernet.
Det er irreversibelt, noko ein ikkje kan gjera noko med. Det er
spesielt å høyra på Framstegspartiet, som ikkje vil lata kommunane
bestemma om dei skal ha eigedomsskatt, dei vil ikkje lata kommunane
bestemma om dei skal slå seg saman eller stå for seg sjølve. Det
er faktisk ordningar som ein, viss ein ser at det ikkje fungerer
godt, kan endra att – medan jordvernet er noko anna – ein gong for
alltid, når ein først har oppheva det.
Terje Aasland (A) [13:50:31]: Når jeg sitter og hører debatten,
kanskje spesielt statsrådene, kommer jeg i hug noen ord fra en tidligere
sentral Høyre-person, Willoch: Nu går alt så meget bedre. Næringsministeren hadde
en tilsvarende selvtilfredshet i sitt innlegg. Det er egentlig en
ganske krevende posisjon å ta så lenge ikke alt går veldig bra,
så lenge det fortsatt er ganske krevende tider for mange.
Det er også problematisk at man
tilnærmet begynner å friskmelde norsk økonomi når det gjelder næringslivet og
den jobbveksten og de sysselsettingsmulighetene som ligger der.
Det blir litt underlig. Bare for å komme opp på samme nivå som i
2013, må man i 2019 – utover det regjeringen har sagt – skape 50 000
flere arbeidsplasser. Det forteller litt om hvor vi er, og hvor
vi bør komme.
Øystein Dørum, sjeføkonom i NHO,
sa til NBFs årskonferanse: Vi bygger vei og bolig, ikke bedrifter
for framtiden. Det ser ikke ut som at slike uttalelser bekymrer
næringsministeren overhodet. Problemet er nettopp at investeringene
som gjøres, er altfor lave, og de går kanskje ikke inn mot framtidsrettede
arbeidsplasser.
Det samme gjelder for skog. Det
er ikke riktig som landbruksministeren sier, at det investeres og
er stor optimisme. Tvert om er det ganske store utfordringer knyttet
til det å få investeringer på plass i ny skogindustri. Det burde
bekymre landbruksministeren mye mer at en ikke avvirker mer enn
en gjør, og at mye av den avvirkingen som faktisk foregår, går ut
av landet, ikke til å underbygge investeringer og norsk verdiskaping
i Norge. Det burde bekymre landbruksministeren – akkurat på samme
måte som at 700 norske sjøfolk settes i land, burde bekymre næringsministeren.
Det er ikke noe glansbildeaktig over maritim industri og f.eks.
verftsnæringen langs kysten i disse dager – tvert om er det ganske
stor frustrasjon knyttet til lav aktivitet.
Regjeringen bidrar til ytterligere
å sette aktiviteten ned når de øker CO2-avgiften
på LNG, som kunne vært en mulighet for å bygge framtidsrettede skip
i en overgangsfase inn mot lavutslippssamfunnet.
Det er mange ting som tilsier at
ikke norsk økonomi er friskmeldt, og det er en stor grunn til bekymring
at det ikke investeres mer i norsk næringsliv enn det det legges opp
til. Regjeringens politikk på de områdene er totalt feilslått. Den
skattepolitikken som har vært ført, bidrar ikke til økte investeringer,
og ikke til flere arbeidsplasser. Det er et problem som regjeringen
burde tatt tak i.
Morten Ørsal Johansen (FrP) [13:53:40]: Jeg vil knytte en
liten kommentar til et innlegg fra representanten Gharahkhani fra
Arbeiderpartiet. Jeg er faktisk veldig enig med han når han sier
at framtidas arbeidsplasser ligger i skogen. Han sier videre at
vi trenger en videreforedling av norske skogprodukter for å skape mer
verdier, og han sier at det produseres for lite i Norge. Der begynner
uenigheten. Jeg er også enig i at en hel haug med treforedlingsbedrifter
har forsvunnet opp gjennom årene, med god hjelp fra partiet til
representanten, Arbeiderpartiet.
Det har seg slik at skogeiere solgte
i overkant av 10 mill. m3 tømmer
til industriformål i 2016. Det har ikke vært hogd ut så mye tømmer
siden slutten av 1980-årene her i Norge. Tall for utenrikshandel
med varer viser at 3,5 mill. m3 ble
eksportert. Det er 500 000 m3 mindre
enn året før. Eksporten avtar altså, det videreforedles mer i Norge,
og det hogges mer tømmer. Det som er så fint, er å vite at denne
regjeringen har bidratt til at skogeierne har fått mulighet til
å ta ut mer tømmer. Vi økte bevilgningen for bygging av skogsveier
med 66 mill. kr, fra 69 mill. kr til 135 mill. kr. Samtidig økte
vi bevilgningen til bygging av tømmerkaier med 45 mill. kr, fra
30 mill. kr til 75 mill. kr. Vi har også åpnet for bruk av modulvogner
på norske veier, som er egnet for dette. Samtidig har vi også endret
mandatet til Investinor, slik at bedrifter som representanten fra
Arbeiderpartiet nevnte, nemlig Splitkon, har mulighet til å søke tilskudd
og være med og videreforedle produkter i Norge og øke verdiskapingen.
Dette kommer vi til å se mer av, for denne regjeringen leverer nemlig
det de sier: flere arbeidsplasser, mer produksjon, mer uttak i skogen.
Statsråd Jon Georg Dale [13:56:05]: Når representanten Aasland
kritiserer regjeringa for at det er for lite avverking frå norske
skogar, er det grunn til å gå litt etter det. Avverkinga er større
no enn på veldig mange år. Når ein høyrer kritikken frå Aasland,
minner det for oss som ser fotball, litt om då Tottenham slo Stoke
5-1 no i helga, og Stoke-supportarane skal ha mobba Tottenham-fansen
for at dei ikkje vann 7-1. Det er omtrent det same forholdet her.
Avverkinga går opp. Det er mogleg at vi av og til vert litt sjølvgode,
men det kan også hende at Arbeidarpartiet burde sett eit og anna
lyspunkt når utviklinga trass alt går rett veg.
Til andre Arbeidarparti-representantar
som stadig vekk bekymrar seg for marknadsliberalismen i norsk jordbruk,
kan eg til dels dessverre gje til kjenne at det er mykje godt i
norsk jordbruk, men marknadsliberalisme er det lite av. Det som
det derimot vert fokusert på, er å auke produksjonen. Når ein hevdar
her nok ein gong at målet med auka matproduksjon ikkje berre er
at han skal auke, men at han skal auke med utgangspunkt i norske
ressursar, skal eg gjere noko høgst uvanleg. Det etterlyste Per
Olaf Lundteigen i denne debatten, for han er i alle fall ein av
få frå opposisjonen som har skjønt kva det faktisk medfører. Det
medfører bl.a. at behovet for importert fôr og kostnaden går opp.
Kraftfôrprisen går opp. Eg føreslo det i årets jordbruksoppgjer
for å auke moglegheita for at matproduksjonen skal vekse på norske ressursar.
Kva gjorde Stortinget då? Jau, med Arbeidarpartiet i framsetet begynte
dei å forhandle kraftfôrprisen ned igjen. Ein må i alle fall vere
for summen av alle forslaga ein har, viss ein skal kjekke seg frå
talarstolen i Stortinget. Eg meiner det er mogleg å utnytte dei
fôrressursane vi har i Noreg meir effektivt. Difor har vi stimulert
utmarksbeite mykje kraftigare enn det som er gjort nokon gong før.
Difor har vi forsterka kanaliseringspolitikken for at ikkje husdyrproduksjonen
skal trekkje inn på kornområda. Difor er det styrkt satsing på korn
i kornområda for å sørgje for lønsemd for basisproduksjonen, som
er det som i stor grad påverkar norsk sjølvforsyningsgrad. Men det
går ikkje an å vere for alt utan å ta konsekvensen av at ein også
må prioritere. Det er der Arbeidarpartiet framleis har eit utviklingspotensial
i denne perioden.
Statsråd Per Sandberg [13:58:59]: Jeg merket meg også at
representanten Aasland var opptatt av dynamisk og fleksibel politikk.
Det er nettopp det man prøver på fra denne regjeringens side. Men
man opplever med jevne mellomrom at Stortinget ønsker å stanse denne
dynamikken og denne fleksibiliteten, altså endre litt av arbeidsforholdene
mellom storting og regjering.
Jeg registrerte også at representanten
Aasland etterlyste investeringslyst. Jeg må i hvert fall si at når
jeg reiser rundt langs kysten som statsråd innenfor fiskeri og havbruk,
så opplever jeg massiv investeringslyst – en enorm investeringslyst.
Bare innenfor det som går på utviklingstillatelser, er det slik
at hvis alle hadde fått positivt svar på sine søknader, hadde næringen
vært villig til å investere titalls milliarder kroner.
Jeg ser det også innenfor fiskeri.
Senest i forrige uke var jeg i møte med ulike næringsutøvere i Nordland,
der investeringslysten var enorm. I mine presseklipp fra i dag går
det fram: millioner til havbruksforskning, klare for giganten, mulighetenes
havn, mulighetenes Mekka, hvalsatsing og økte kvoter, nytt bygg
gir nye muligheter, glede over nytt fiskemottak i Lødingen, imponerende stor
fangst, Sjøfarm gjør klar for oppdrettsgigant. Man skulle ikke tro
at noe av dette eksisterte, når man hører på denne debatten og en
stortingsrepresentant i dag som sier at pessimismen råder. Nei,
det eksisterer optimisme, glede og positivitet langs hele kysten.
Det er det jeg opplever. Det er mulig at jeg kanskje har en annen virkelighetsoppfatning,
men det er i hvert fall det inntrykket jeg sitter igjen med etter
snart to år som fiskeriminister og 250 reisedager i året.
Jeg merker meg også at man diskuterer
denne sukkeravgiften. Noen er lite happy med den, noen er litt mer happy
med den. Jeg registrerte at lederen i næringskomiteen, fra Senterpartiet,
harselerte med avgiftsøkningen, men han avsluttet innlegget sitt
med ønsket om en avgiftsøkning på havbruk. Jeg må si at å innføre
avgift på sunn mat, altså fisk, må være meningsløst når vi diskuterer
å innføre avgift på sukker, som noen mener er usunt.
Presidenten: Representanten
Nils Kristen Sandtrøen har hatt ordet to ganger tidligere og får
ordet til en kort merknad, begrenset til 1 minutt.
Nils Kristen Sandtrøen (A) [14:02:01]: En kort merknad trengs,
for hovedpoenget er – som jeg har framført ved flere anledninger
– forskjellen mellom hva et stortingsflertall har vedtatt, som landbruksministeren
selvfølgelig må forholde seg til, og hva Fremskrittspartiet mener.
Det er riktig: Vi har fortsatt markedsordninger
og en eiendomslovgivning, som flere viktige deler av den norske
matpolitikken. Dette er grunnleggende og praktisk politikk som Fremskrittspartiet
egentlig er imot. Poenget mitt er som følger: Disse virkemidlene
med flere er avgjørende for at vi skal ha matproduksjon, enten det
er på Vestlandet eller i Nord-Norge. Når produksjonsarealer i vest
og nord går ut av drift og vi hører om økt norsk matproduksjon,
er det en ligning som ikke går i hop. Det betyr at vi igjen må få
en aktiv politikk for å ta i bruk de ressursene vi har i Norge.
Presidenten: Representanten
Terje Aasland har hatt ordet to ganger tidligere og får ordet til
en kort merknad, begrenset til 1 minutt.
Terje Aasland (A) [14:03:20]: Selv om en er veldig opptatt
av både dynamiske bevegelser og dynamikk, har en nok aldri så stor
kjærlighet til dynamikken at en er for all den dynamikken Sandberg
har i seg til enhver tid – bare for å understreke det. Jeg tror
den faren som ligger i den selvtilfredsheten som han utviser, er
ganske opplagt. Det er krevende. Det er ikke entydig positivt langs
kysten.
Og litt av det samme til landbruksministeren.
Spørsmålet er: Burde ikke aktiviteten vært større? Er det ikke en
grunn til bekymring at så mye eksporteres, at så mye av aktiviteten
i norsk skog understøttes nettopp av eksporten og ikke av underbygging
av investeringer i egen skogindustri? Det er det som burde bekymre.
Istedenfor å innta en slik selvtilfredshetsglorie burde han vært
mer opptatt av hvordan en skal skape nye arbeidsplasser, framtidsrettede
arbeidsplasser, og ikke minst sørge for at det investeres mer i
norsk næringsliv i framtida, i likhet med det Dørum uttrykte bekymring
for.
Cecilie Myrseth (A) [14:04:33]: Jeg var usikker på om det
i det hele tatt var noen vits i å si noe mer, spesielt til fiskeriministeren,
men etter den forestillingen vi nettopp fikk se her av ministeren
og hans tegning av bildet langs kysten, tenker jeg det er behov
for en liten realitetsorientering.
Ja, det går bra langs kysten. Det
går bra mange steder i mange deler av næringen. Men med hensyn til
den optimismen som statsråd Sandberg viste til – og mye er på grunn
av ham selv – tenker jeg det er lurt å lese allemedieoppslagene. For det
han sitter igjen med, er at det råder en stor optimisme på grunn
av hans politikk langs kysten. Men han burde lytte til dem som også
er uenig med ham, som mener at det ikke bare går bra, som mener
at han tar seg til rette der han ikke burde ta seg til rette.
Jeg kan vise til noen enkle saker,
som pliktmeldingen, som han gikk inn for med brask og bram langs
kysten – her skulle man virkelig rydde opp og skrote hele ordningen.
Det endte med at ministeren ble nødt til å trekke hele saken fordi
man langs kysten var i fyr og flamme på grunn av Per Sandberg. Så
har vi Klo-saken, som vi kommer tilbake til, og vi har saken som
kom i sommer, med økning av kvotetaket. Så mitt råd til fiskeriministeren, om
jeg får lov til å gi ham et råd, er at han burde lese alle medieoppslagene,
også dem han selv ikke er enig i.
Presidenten: Representanten
Geir Pollestad har hatt ordet to ganger tidligere og får ordet til
en kort merknad, begrenset til 1 minutt.
Geir Pollestad (Sp) [14:06:14]: I komiteens forslag til vedtak
DI er det ønskjeleg at ein etter ordet «opplysningsvirksomheten»
tek inn orda «i jordbruket» for å presisera kva vedtaket handlar
om. Det er inga endring av substansen i vedtaket slik det ligg føre.
Så er eg òg glad for at ein har
fått svar og fått avklara at regjeringa har invitert kinesiske interesser
til Noreg. Eg meiner at det er eit såpass stort skifte i vår tilnærming
til vegbygging og korleis me skal stilla oss til det, at det kjem
Senterpartiet til å følgja opp vidare, for eg meiner det er ei viktig
prinsipiell avklaring om me skal satsa på eigne ressursar, eller
om me skal ut i verda og shoppe billigast mogleg.
Statsråd Per Sandberg [14:07:28]: Det er snart jul, og jeg
skal ikke være noen møteplager, men jeg synes det er interessant
å diskutere fiskeripolitikk og havbrukspolitikk.
Nei, alt er ikke ensidig positivt,
det er fortsatt noen utfordringer. Det er også derfor det er store
saker som kommer til behandling i denne salen, både når det gjelder
havbruk og når det gjelder fiskeri. Det er også derfor jeg i dag
innledet med å si at jeg ønsker et bredt samarbeid med Stortinget
for å få på plass forutsigbare løsninger for både fiskeri og havbruk.
Men da er man avhengig av at noen er tilbøyelige til å møte i denne
typen dialog og har en intensjon om å komme fram til forlik.
Jeg er ikke selvtilfreds på noen
som helst måte, for jeg vet at det er et enormt potensial der ute.
Det er så mye, mye mer å hente. Det vet norsk sjømatindustri, det
vet norske fiskere, det vet norsk havbruk, det vet forskerne – det
vet alle sammen. Da handler det om å få på plass rammevilkår som
gjør nettopp at vi kan hente ut enda mer av det potensialet som
ligger i havet. Derfor har regjeringen lagt fram denne havstrategien,
med nærmere hundre tiltak, og derfor har vi lagt fram en bioøkonomistrategi,
fordi vi vet at det er et enormt potensial der ute. Men når jeg
siterte fra dagenspresseklipp,
var det for å prøve å gi et bilde av at det går godt i hvert fall
noen steder – men heller ikke det skulle man tro det gjorde, ut fra
debatten.
Så hører jeg igjen at jeg «tar meg
til rette». Jeg har fulgt opp Stortingets føringer og vedtak på
alle mulige måter. Hvis Stortinget, hvis representanter fra Arbeiderpartiet, mener
at jeg ikke har gjort det, har de en mulighet til å gjøre noe med
det.
Når det gjelder pliktmeldingen:
Jeg var ikke nødt til å trekke noen pliktmelding. Det er historien
til Arbeiderpartiet, det. Jeg trakk pliktmeldingen rett og slett
fordi man ikke greide å samle et flertall på Stortinget. For næringen
ville det ha vært veldig uheldig. Så var det altså Arbeiderpartiet
som tok initiativ, sammen med resten av komiteen, til å sette ned
denne ekspertkommisjonen for å se alle pliktene i sammenheng. Så
kom det en ekspertkommisjon som la fram forslag til hva vi skulle
gjøre med pliktmeldingen. De foreslo å skrote dette. Jeg gikk inn
i en dialog med andre partier på dette huset, endret noe i denne
meldingen, men flertallet som eksisterte da man gikk til Stortinget,
eksisterte ikke da Stortinget skulle behandle saken. Derfor ble
saken trukket.
Jeg har gjort en rekke tiltak gjennom
to år. Jeg har ikke sett at man – i hvert fall ikke fra Arbeiderpartiets side
– ønsket å reversere alt det som har vært gjennomført i forhold
til det som er helt nødvendig for næringen, fra dag til dag, for
å få fleksibilitet og nødvendig framdrift for næringen.
Presidenten: Flere
har ikke bedt om ordet til sakene nr. 1, 3 og 4.
Vi går da tilbake til sak nr. 2.
Innstilling
fra næringskomiteen om Representantforslag fra stortingsrepresentantene
Audun Lysbakken, Lars Haltbrekken og Torgeir Knag Fylkesnes om at
det ikke skal gjøres strukturendringer i fiskeriene før etter at
Stortinget har gjennomført en helhetlig gjennomgang av strukturpolitikken (Innst. 41 S (2017–2018),
jf. Dokument 8:21 S (2017–2018))
Presidenten: Etter
ønske fra næringskomiteen vil presidenten foreslå at taletiden blir
begrenset til 5 minutter til hver partigruppe og 5 minutter til
medlemmer av regjeringen.
Videre vil presidenten foreslå at
det innenfor den fordelte taletid blir gitt anledning til på inntil
seks replikker med svar etter innlegg fra medlemmer av regjeringen,
og at de som måtte tegne seg på talerlisten utover den fordelte
taletid, får en taletid på inntil 3 minutter.
– Det anses vedtatt.
Kjell-Børge Freiberg (FrP) [14:11:32] (ordfører for saken):
Representantforslaget, Dokument 8:21 S for 2017–2018, har vært behandlet
i næringskomiteen, og det foreligger to forslag til vedtak. Utover
dette foreligger det en flertallsmerknad fra Arbeiderpartiet, Senterpartiet,
Sosialistisk Venstreparti og Kristelig Folkeparti knyttet til den
såkalte Klo-saken.
Dette har vært en spennende sak
å arbeide med – det har vært korte frister, det er en sak med masse
følelser som definitivt engasjerer, og det er min første ordførersak.
Fiskeriministeren har gjentatte
ganger bekreftet at Eidesen-utvalget skal til Stortinget. Dette
stadfestet også en enstemmig komité, og det gir mulighet til å finne gode
framtidige løsninger for det Eidesen-utvalget løftet fram. Samtidig
vil jeg understreke at Eidesen-utvalget ikke tar for seg en helhetlig
gjennomgang, slik det refereres til i flere sammenhenger.
Jeg er tilfreds med at de forslag
som ble reist i representantforslaget, ikke får flertall. Skulle
så ha skjedd, hadde det definitivt endret arbeidsfordelingen mellom storting
og regjering.
Den offentlige debatten om representantforslaget har
fått mest oppmerksomhet knyttet til den såkalte Klo-saken. Fiskeriministeren
har her fått mye kritikk for å ha behandlet denne saken og på måten
han har konkludert, men dette er en kritikk jeg mener er feil adressert.
Jeg konstaterer at den dispensasjonen som er gitt, har hatt utgangspunkt
i en formell søknad. Søknaden har vært behandlet på ordinær måte
i departementet, og det er i vedtaket vist til lovhjemmel i nettopp
deltakerloven § 6, som i sin tid ble vedtatt enstemmig i Stortinget.
Det er helt legitimt om man mener at slike dispensasjoner ikke under
noen omstendigheter skal kunne gis – noe som er gjort flere ganger
av ulike regjeringer – men er man imot loven som åpner for unntak,
og mot unntak, må man endre loven som gir hjemmel for unntak.
Det er i debatten om Klo-saken brukt
mange beskrivelser. SVs beskrivelse er at Klo-saken kan bety slutten på
fiskereide båter. Senterpartiet skremmer med at utlendinger en gang
i framtiden kan komme til å ta ifra oss fisken.
Jeg var på besøk hos bedriften dette
gjelder sist torsdag. Jeg anbefaler alle som tror at dette er starten
på slutten, til å gjøre det samme, for da vil man se at det verken er
en start eller en slutt, men en fortsettelse av en fiskeriaktivitet
på sjø og land som har strukket seg gjennom 108 år og 5 generasjoner,
og som gjør Stø i Øksnes til et fortsatt levedyktig lokalsamfunn.
Om man ikke ønsker å besøke Stø, kan man lytte til Øksnes formannskap,
der et enstemmig formannskap, med Arbeiderpartiet, Senterpartiet,
SV og Kristelig Folkeparti, begrunner godt hvorfor de mener det
burde gis dispensasjon, slik ministeren har gjort.
Det er heller ikke noe nytt at det
gis dispensasjon fra deltakerloven. Da Arbeiderpartiet ga Røkke
dispensasjon fra samme lovhjemmel, var det ikke mye frykt å spore
i at rettighetene skulle havne på utenlandske hender.
Under havfisket i 2016 fisket man
på dispensasjon fra deltakerloven – gitt av Arbeiderpartiet i regjering
– i overkant av 28 000 tonn. «Morgenstjerne», som er båten Klo-saken
handlet om, fisket i samme tidsrom 210 tonn, som er kvoten på båten.
Ut fra dette vil jeg karakterisere det som en underlig form for
frykt at man reiser denne debatten. Nasjonalt eierskap til fiskeriressursene
er godt forankret i havressursloven og i nasjonalitetskravet.
I 1972 vedtok et enstemmig storting
deltakerloven § 6. Jeg er sikker på at det ikke var Røkke man tenkte
på da man vedtok loven, det var unntaket – Gunnar Klo AS på Myre
i vakre Vesterålen.
Cecilie Myrseth (A) [14:16:19]: Arbeiderpartiet vil garantere
for at fiskeressursene også i framtiden skal tilhøre folket i fellesskap.
Vi vil sikre en fiskereid flåte og at nasjonalitetskravet opprettholdes
i samsvar med deltakerlovens bestemmelser. For oss i Arbeiderpartiet er
det viktig å holde fast på at vi skal ha en variert flåtestruktur,
vi skal sikre industrien tilgang til råstoff, som igjen skal bidra
til å skape arbeidsplasser – altså lys i husene langs kysten hele
året.
Forutsigbarhet og langsiktighet
er viktig i all næringspolitikk. Skal politikken være forutsigbar,
må den finne flertall i denne salen. Fiskeflåten og lokalsamfunnene har
vært gjennom en lang periode med debatt, med usikkerhet om rammebetingelser
og en stykkevis og delt politikk, i tillegg til all annen usikkerhet
som man må forholde seg til.
Statsråd Sandberg har ved flere
anledninger fremmet saker som bidrar til mer uro. For å skape forutsigbarhet må
det tas hensyn til hvor flertallet ligger i Stortinget. Man kan
ikke forsøke å endre prinsippene i politikken gjennom forskriftsendringer
og dispensasjoner. Det er det denne saken handler om.
Næringskomiteens flertall er derfor
tydelig i sin tilbakemelding til ministeren og har også tidligere
vært tydelig. Tidligere har et flertall i komiteen uttalt bekymring over
at større prinsipielle spørsmål avgjøres av regjeringen uten at
Stortinget involveres, noe som førte til at flertallet, bestående
av Arbeiderpartiet, Senterpartiet, SV, Venstre og Kristelig Folkeparti,
uttalte at
«vesentlige endringer i regelverket,
som kan ha konsekvenser for de overordnede målsettingene i havressursloven
og deltakerloven, skal fremmes for Stortinget som egne saker.»
Det samme flertallet har videre
vist til og understreket at
«Stortinget vil foreta en helhetlig
behandling av strukturspørsmål i fiskeflåten som en del av oppfølgingen
etter regjeringens ekspertutvalg som skal utrede hvordan kvotesystemet
for fiskeflåten bør være i framtiden.»
Det må være lov å spørre om ministeren
har fått det med seg, og hvordan han har forholdt seg til det. Og
på bakgrunn av representantforslaget som vi nå behandler, har altså
komiteen fremmet følgende forslag:
«Stortinget ber regjeringen snarest
legge frem en stortingsmelding om fiskeripolitikken med utgangspunkt
i oppfølgingen av Eidesen-utvalget.»
Stortinget trenger å få en helhetlig
sak om fiskeripolitikken til behandling. Flertallet i næringskomiteen
har også ment at det haster å få på plass en slik sak.
Jeg kommer ikke utenom Klo-saken.
Den er prinsipiell. Det er første gang det gis dispensasjon knyttet
til industriens eierskap til kystfiskefartøy, og i forarbeidene til
deltakerloven omtales dispensasjonsadgangen fra aktivitetskravet
kun i tilknytning til ferskfiske- og trålerflåten og andre deler
av havfiskeflåten. Statsråden har her ikke kunnet gi noen begrunnelse
som står seg til Stortinget.
Jeg er fornøyd med at Arbeiderpartiet
er en del av et flertall som sier:
«Flertallet ber derfor regjeringen
ikke benytte dispensasjonsadgangen i deltakerloven for industriens erverv
av kystfiskefartøy før nærmere avklaringer er foretatt med Stortinget.»
Jeg forventer selvfølgelig at statsråden
i debatten vil avklare hvordan han forholder seg til dette.
Det er også noe spesielt at fiskeriministeren
valgte å øke kvotetaket idet Stortinget tok sommerferie, noe det også
har kommet reaksjoner på. Det kan igjen ha betydning for rekrutteringen
og gjøre det dyrere å komme inn i næringen.
Jeg er spent på hvordan fiskeriministeren
vil forholde seg til denne saken. Jeg er også spent på når vi får
en helhetlig sak til Stortinget med bakgrunn i Eidesen-utvalget.
Jeg forventer at ministeren kommer med en helhetlig politikk rimelig
kjapt til Stortinget, for det haster.
Jeg vil til slutt ta opp forslag
nr. 1, fra Arbeiderpartiet, Senterpartiet og SV.
Presidenten: Representanten
Cecilie Myrseth har tatt opp det forslaget hun refererte til.
Tom-Christer Nilsen (H) [14:20:47]: Den saken vi i dag behandler,
startet som en sak for å stoppe all strukturering i fiskeflåten
og frata fiskeriministeren fullmakt til å følge opp reglene i deltakerloven.
Det var et nokså alvorlig utgangspunkt, spesielt med tanke på at
den lønnsomheten vi i dag ser, på både små og store fartøy i fiskeflåten
vår, bl.a. skyldes den fornuftige restruktureringen som har skjedd
siden midten av 1990-tallet og siden fiskeriavtalen opphørte i sin
tid. Det har gitt oss en vekstkraftig næring, en næring som har
høy lønnsomhet – betydelig høyere lønnsomhet enn i de fleste andre
næringer som er lovlig i dette landet – og det har vært en vellykket
politikk på den måten. Det har samtidig også sikret industrien på
land, bl.a. gjennom pliktordningen, og det har sikret aktivitet
i hele landet. Selv kommer jeg fra et fylke hvor en stor del av
den pelagiske flåten har sin hjemstavn.
Det startet med et forslag om å
stoppe all fiskeripolitikk i Norge. Det har endt med et vedtak om
å få en melding, som tross alt er varslet. I tillegg ligger det,
som nevnt, en merknad som oppfordrer statsråden til ikke å følge
opp sitt ansvar ifølge deltakerloven, som er å vurdere dispensasjonssøknader
med bakgrunn i det grunnlaget som Stortinget tidligere har gitt
for dispensasjon.
Det sies herfra at det er de forslagene
som har kommet fra statsråden, som har skapt usikkerhet i fiskerinæringen.
Det er ikke min virkelighetsoppfatning når jeg snakker med fiskerinæringen.
Tvert imot er det bl.a. det at Arbeiderpartiet svarer «vet ikke»
når de blir spurt om hva de har tenkt å gjøre med pliktsystemet,
som er en del av bakgrunnen for den usikkerheten som er der ute
– ikke minst usikkerheten for selskap som skal investere i 100-millionerklassen
i nye fartøy på norske verft, fartøy som skal ut for å gjøre en
jobb på havet.
Merknaden om å oppfordre statsråden
til ikke å følge opp deltakerloven, nemlig ved ikke å vurdere dispensasjonssøknader
dersom de kommer fra industrien, anser jeg som en nullitet, ettersom
det rett og slett er å be fiskeriministeren om å gjøre noe som er
i strid med loven, slik jeg vurderer det. En dispensasjonsadgang,
som ligger i loven, innebærer at statsråden er pliktig til å vurdere
om grunnlaget for dispensasjon er til stede, og så agere på det.
Det er ikke bare industrien man kan gi dispensasjon for; man kan
faktisk gi dispensasjon uten at det nødvendigvis er koblet til industri,
slik loven er utformet. Loven i seg selv skiller ikke mellom over
og under 15 meter, unntatt for ett forhold, nemlig hvis eieren av fartøyet
er utenlandsk.
Det som nå foreslås, mener jeg direkte
utfordrer rettssikkerheten til den enkelte dispensasjonssøker, som
har rett til å få sin søknad behandlet. Stortinget ville, slik jeg vurderer
det, aldri utfordret denne rettssikkerheten, og derfor kan dette
ikke tolkes som noe annet enn en vennlig oppfordring.
Utgangspunktet for denne saken er
SVs relativt reaksjonære holdning til norsk fiskeri. Det er tidligere
hevdet fra den kanten, ved representanten Knag Fylkesnes, at pliktsystemet
skal endres ved at alle trålerne i systemet skal sendes i opplag
og kvotene fordeles på de 4 500 kystfartøyene. Det er nær sagt slik
at SV ikke ser ut til å bli fornøyd før alle de norske trålerne
er borte fra havet. Dette er en viktig del av norske fiskerier og
vår verdiskaping, det som sørger for aktivitet, leveranser, inntjening
og ikke minst ordrer til norske verft og verdiskaping til det norske
samfunn. Deres fangster kan ikke uten store utfordringer erstattes
av kystfiskeflåten, og jeg tror ikke det er usannsynlig at en slik
endring ville føre til at mer av fisken havnet i færøyske, russiske
eller islandske trålere. Det kan nesten virke som at når resten av
næringslivet digitaliserer, robotiserer og automatiserer, som også
denne næringen gjør, så er SVs politikk mer en «robåtisering» av
næringen. Men denne politikken falt.
Så har vi brukt mye tid på å diskutere
det som er 0,5 promille av den norske torskekvoten, og det har vi diskutert
som om hele fiskeindustrien var i ferd med å svømme sin vei. Pliktsystemet,
som opererer på dispensasjon, har som representanten Freiberg sa, ca. 28 000 tonn
for det ene selskapet. Det vil si at denne dispensasjonen som er
gitt, utgjør 7 promille av dispensasjonene som er gitt. Vi snakker
selvfølgelig om Gunnar Klo-saken, som er blitt nevnt.
Bakgrunnen for denne saken, slik
jeg har forstått den, er at en dispensasjon er gitt – etter min
mening en svært fornuftig dispensasjon – etter en konkret vurdering
av ressurssituasjonen lokalt. På grunn av begrensninger i rekkevidde
er dette nødvendig for å kunne sikre råstofftilgangen til denne
bedriften på land, som her tidligere sagt har virket i fem generasjoner.
Dette er en dispensasjon i tråd med det som er lovens formål, nemlig
å øke lønnsomheten og verdiskapingen i næringen og gjennom dette
trygge bosetting og arbeidsplasser i kystdistriktene. Og hvordan
gjør man det bedre enn å sikre råstofftilgangen til landindustrien
i Nord-Norge?
Geir Pollestad (Sp) [14:26:02](leiar i komiteen): Me har
ei blå-blå regjering, som på dei fleste felt er oppteken av liberalisering.
Òg innafor fiskeripolitikken er det liberalisering og frislepp som
er overordna. Det betyr at vegen til større einingar og sentralisering
er kort. Eg oppfattar at SVs representantforslag her er eit ønske om
at me skal ha ei samla vurdering av dette, at det ikkje skal vera
kamp på kamp. For det var nokre kampar òg i førre storting – der
fiskeriministeren har gjort noko som Stortinget har vore ueinig
i, og har måtta gå tilbake på det. Det er uheldig. Difor meiner
eg at det er eit gode at me no får ei samla vurdering – ikkje av
heile fiskeripolitikken, det ville vore umogleg, men ein svært viktig
del av han. Det er det eg oppfattar at SVs representantforslag ønskjer
å ta opp i seg.
For Senterpartiet er aktivitetskrav,
nasjonalitetskrav og ein fiskareigd flåte viktige omsyn.
Me hadde ein runde i spørjetimen
her sist onsdag. Eg vil ikkje akkurat seia det var konstruktive
og saklege svar me fekk av fiskeriministeren då. Eg er oppteken
av at aktivitetskravet òg er eit viktig krav for å sikra nasjonalitetskravet,
og eg meiner det er ein samanheng mellom dei to. Og særleg i ein
situasjon der nasjonalitetskravet vert utfordra, vil aktivitetskravet
vera eit viktig vern å ha.
Me prøvde å utfordra europaministeren.
Ho hadde openbert ikkje høyrt om problemstillinga. Det synest eg er
bekymringsfullt. Så me får no, heldigvis, ei samla vurdering av
denne delen av fiskeripolitikken. Det er eg glad for.
Det vart òg på onsdag gjeve nokre
signal om kva som skulle koma, ei viss forventning, der fiskeriministeren antyda
kva som skulle skje. Det minner meg litt om då den same fiskeriministeren
vart intervjua av NRKs Anders Magnus om mulla Krekar-saka. Der var
det òg mykje som skulle skje, og me skulle venta i spenning. Men no
er me her i dag, og eg forventar at ein fleirtalsmerknad frå Stortinget
til en statsråd i ei mindretalsregjering ikkje vert oppfatta som
det som noko arrogant her tidlegare har vorte omtala som ein nullitet.
Det er klårt at når Sjømat Norge er ute og jublar, er dei sikkert litt
glade for at Klo fekk gjennomslag for å kunna ha kvotar, men dette
er ei sak som har langt større rekkjevidde, fordi like saker skal
behandlast likt.
Veldig få av dei omsyna som statsråden
har brukt til grunngjevingar, skil seg vesentleg frå argumenta som blir
brukte om industrien skal kunna ha kvotar eller ikkje. Det er mykje
det same som ligg til grunn. Difor er Klo-saka viktig, og difor
vil det påverka fiskeripolitikken framover.
Senterpartiet ønskjer å ha ein fiskeripolitikk
som kjem heile kysten til gode. Me er bekymra for det store kapitalbehovet
som har bygd seg opp i næringa gjennom at næringa sjølv i lang tid
har finansiert struktureringa. Det har gjort at me er i ein situasjon
no som gjer det svært kostbart for ungdomen å koma inn i næringa.
Så Senterpartiet ønskjer at det
skal vera føreseieleg for dei som er i næringa, og for dei som har
investert. Men eg meiner at me må ha ei open tilnærming til korleis
me òg for framtida kan sikra at ungdom har ei moglegheit til å gå
inn i næringa, at det er ei næring som har rotfeste langs heile
kysten, og at verdiskapinga kjem kystsamfunna til gode. Difor meiner
eg det er eit viktig forslag. Det er viktig å få ein samla gjennomgang.
Eg skulle ønskt at det forslaget som Arbeidarpartiet, Senterpartiet
og SV har i innstillinga, hadde fått tilslutning. Eg ser at dét
ligg det ikkje an til å få, men eg håpar at fiskeripolitikken framover
blir meir prega av store, overordna saker enn av styring gjennom
instruksar og plikter.
Nils T. Bjørke hadde her
teke over presidentplassen.
Katrine Boel Gregussen (SV) [14:31:09]: Grunnen til at SV
fremmet dette representantforslaget, var at sittende fiskeriminister
ved flere anledninger etter at Stortinget tok sommerferie, har brukt
fullmakter til å gjennomføre politikk som er av stor prinsipiell
betydning, uten at Stortinget har vært involvert – dette til tross
for at et flertall på Stortinget ved to anledninger klart og tydelig
har signalisert overfor regjeringen at det ikke skal gjennomføres
endringer i strukturen i fiskeriene før etter at Stortinget har
gjennomført en helhetlig gjennomgang av fiskeripolitikken. Dette
skjedde i behandlingen av sjømatindustrimeldingen og i behandlingen
av den såkalte instrukssaken. Likevel har fiskeriministeren det siste
halve året gjennom forskrift gjort flere endringer i regelverket
som kan ha konsekvenser for kvotestruktur og de overordnede målsettingene
i havressursloven og deltakerloven.
Det første skjedde 21. juni 2017,
da regjeringen besluttet å heve kvotetaket vesentlig fra 1. juli
2017. Forslaget innebærer 50 pst. økning av taket på det meste,
noe som vil føre til en reduksjon i antall fiskebåter og hjemmehavner.
Endringene har direkte innvirkning på struktursammensetningen i
fiskeflåten.
Det andre regjeringen gjorde uten
at Stortinget var blitt hørt, var å sende på høring forslag om å
øke den øvre grensen for kystfartøys lasteromsvolum vesentlig. Forslaget
er en vesentlig endring av regelverket, det vil føre til at kystfartøy
kan bli vesentlig større enn i dag, noe som igjen kommer til å legge
press på ytterligere strukturering og få konsekvenser for framtiden
til landets fiskemottak.
Det tredje, Klo-saken, som har vært
nevnt i denne salen tidligere i dag, skjedde etter at dette forslaget
ble skrevet, og var en beslutning av en enda større prinsipiell
betydning. Fiskeriministeren ga Gunnar Klo AS tillatelse til å erverve
aksjemajoriteten i Fugløyskjær AS, som eier kystfiskefartøyet «Morgenstjerne».
Tillatelsen gis gjennom dispensasjon fra deltakerlovens aktivitetskrav.
Dette er aller første gang dispensasjon har vært gitt slik at industrien
kan eie kystfiskefartøy. Det prinsipielle i å åpne for denne adgangen
i kystfiskeflåten burde vært forelagt Stortinget til beslutning.
Begrunnelsen for dispensasjonen er såpass åpen at det dessuten kan
åpne for en presedens som påvirker de overordnede prinsippene i
deltakerloven.
Det er alvorlig at vi har en fiskeriminister
som ikke lytter til flertallet på Stortinget – og spesielt når vi
har en mindretallsregjering.
Jeg er i dag glad for at et flertall
på Stortinget setter foten ned for denne praksisen og tydelig sier
at saker av prinsipiell betydning skal bestemmes av Stortinget,
og at de omtalte sakene er av en slik karakter.
Det var dessverre ikke flertall
for å reversere hevingen av kvotetaket. Det synes vi i SV er veldig
synd. Framover kommer det til å bli interessant å se om fiskeriministeren
velger å forholde seg til Stortinget når størrelsesbegrensningene
i kystflåten skal besluttes, eller om han bare kjører på som om
Stortinget ikke eksisterer. Det er en farlig vei å gå i et demokrati
– som jeg vil advare mot på det aller sterkeste.
Til sist vil jeg bare si at jeg
er glad for at vi nå endelig får en helhetlig gjennomgang av strukturpolitikken
og ikke en stykkevis og delt utvikling av norsk fiskeripolitikk.
Det fortjener både næringen og demokratiet.
André N. Skjelstad (V) [14:34:55]: Næringspolitikk må være
forutsigbar, også når det gjelder fiskeripolitikk. Forutsigbarhet
er også en nøkkel for at ungdommen skal velge å se på dette. Jeg
har etter valget i høst vært på mange turer langs kysten, og ungdommens
vilkår går igjen, og ikke minst dette med forutsigbarhet. For sjømatnæringen
er en av de virkelig store, og en av de viktigste, næringene vi
har.
Så er dette selvfølgelig en balanse
mellom de tiltakene vi gjør. Lys i husene, som representanten Myrseth nevner,
er jeg enig i er viktig, og det er noe vi kjemper for på mange arenaer.
Men fisk handler ikke bare om det. Det handler også om en balanse
mellom kyst og det havgående, men også – ikke minst – om hvordan
vi får nok råstofftilgang til landanleggene. Dette er krevende,
og det har jeg stor forståelse for, også gjennom å ha møtt mange
representanter i løpet av denne høsten. Hvordan håndterer man dette
framover?
Da er det slik, som vi også har
uttrykt i en komitémerknad, at når en gir dispensasjon, må det definitivt være
unntaket. En dispensasjon er et unntak. Derfor uttrykker vi at dette
ikke kan danne noen presedens, for vår bekymring er at en nå begynner
å uthule deltakerloven. Det er noe vi er kritisk til. For noe av
det vi står overfor, og noe av det som blir problematisert mest
når jeg er rundt omkring, er råstofftilgangen til landanleggene. Oppe
i dette tror jeg at det SVs representant var innom i stad, er feil
medisin her. Jeg tror at en i større grad også må være villig til
faktisk å prate med innestemme, ikke stå på dekk og prate med utestemme
til enhver tid. Jeg tror ikke man løser det utfordringsbildet som
foreligger, med det. For dette er komplekst, og da krever det at
også vi her i denne salen må ta høyde for det.
Steinar Reiten (KrF) [14:37:26]: Fiskeripolitikk er et stort
og komplisert saksområde. Den norske fiskeflåten er mangfoldig,
fra de største trålerne og ringnotbåtene til de minste sjarkene
i kystfiskeflåten. For Kristelig Folkeparti er det et mål å opprettholde
en slik mangfoldig flåte, med store havgående båter som kan hente
ressurser fra områder som er utilgjengelige for de mindre, og små
båter som høster av ressursene nær kysten.
Gjennom årene er det også blitt
utviklet et omfattende kvotesystem, og vi ser fram til å behandle
en stortingsmelding om fiskeripolitikken der forslagene fra Eidesen-utvalget
om et framtidsrettet kvotesystem får en sentral plass. Kvotefordelingen
må sikre grunnlaget for inntekt fra næringen og dermed fortsatt
aktivitet og verdiskaping i norske kystsamfunn. Strukturering kan
bidra til økt lønnsomhet og gi grunnlag for nyinvestering. Samtidig
er det et mål å opprettholde en mangfoldig flåte og å unngå at kostnadene
ved å erverve seg en båt med kvote blir så store at mange blir stengt
ute fra fiskeriene. Derfor mener Kristelig Folkeparti at større
strukturelle grep, som å gjøre endringer i kvotetaket for kystflåten
og fordeling mellom torskesektor og pelagisk sektor for det enkelte
fartøy, for framtiden bør legges fram for Stortinget til avgjørelse.
Det valgte regjeringen Stoltenberg II å gjøre da den la fram Meld.
St. 22 Verdens fremste sjømatnasjon våren 2013. Der var hele kapittel
10 viet rammebetingelser for fiskeflåten, herunder kvotetakene i kystflåten.
Jeg fikk selv gleden av å delta
i debatten om disse spørsmålene som møtende vara på Stortinget.
Temperaturen var høy, uenigheten var stor, men Stortinget fikk anledning
til å ta avgjørelsene som var så viktige for en samlet fiskerinæring.
Vi mener at framgangsmåten i 2013 var ryddig og oversiktlig, og
vi ønsker den som mal for framtidig behandling av rammebetingelser
for fiskeflåten.
I en dispensasjonssak tidligere
i høst som har fått stor oppmerksomhet både i fagmiljøene og media,
brukte statsråden § 6 tredje ledd i deltakerloven som hjemmelsgrunnlag
for dispensasjonen. Dette er en bestemmelse som til nå ikke er blitt
brukt for å gi dispensasjon til personer eller foretak som vil kjøpe
majoritetseierskap i et kystfiskefartøy uten å oppfylle kravene
for ervervstillatelse. I dette tilfellet gjelder det kravet om å være
aktiv fisker, som er helt grunnleggende for å sikre at norske fiskere
bosatt i kystkommuner skal ha eierskap til fiskefartøy med tilhørende
kvoter.
Vi i Kristelig Folkeparti ønsker
å markere tydelig at vi ikke ønsker en slik ny praksis når det gjelder
dispensasjoner ved kjøp av kystfiskefartøyer. De begrunnelsene som
er gitt for å innvilge dispensasjon, er, så vidt vi kan se, av en
slik art at også andre interessenter vil kunne anføre lignende argumenter
for å søke om dispensasjon. Dermed blir det skapt presedens, og
et av de viktigste prinsippene i norsk fiskerilovgivning, nemlig
kravet om at eiere av fiskefartøy skal være aktive fiskere, blir
satt i spill. Kristelig Folkeparti registrerer at en dispensasjon er
gitt, men vi ønsker ikke at det gis flere slike dispensasjoner.
Vi har valgt å være tydelige i vårt
ordvalg angående denne saken da vi la inn våre merknader i komitéinnstillingen.
Kristelig Folkeparti mener det er viktig at endringer i et omfattende
regelverk i størst mulig grad skjer gjennom helhetlige gjennomganger,
slik at lovgiver har et riktig bilde av hvordan endringer slår ut.
Forskrifter og dispensasjoner ligger til regjeringens ansvarsområde,
men vi vil understreke at det ikke er ønskelig med en situasjon
der viktige endringer i fiskeripolitikken blir gjennomført gjennom
dispensasjoner og forskriftsendringer.
Kristelig Folkeparti vil mane til
forsiktighet på dette området. Vi har vært sterke forsvarere av
de viktige prinsippene i deltakerloven, fiskesalgslagsloven og havressursloven,
og vi vil være det også i framtiden. Kristelig Folkeparti ønsker
ikke at disse lovene blir satt under press, og vi vil i framtiden
kunne komme til å støtte reverseringer av endringer som Kristelig
Folkeparti ikke er enig i. Likevel mener Kristelig Folkeparti at
det vil være å gå for langt å legge den daglige oppfølgingen av
næringen til Stortinget. Derfor kommer vi ikke til å støtte forslaget
fra mindretallet i denne saken. Vi vil likevel mane til at handlingsrommet
som ligger i forskrifter og dispensasjoner, blir brukt med klokskap
av den til enhver tid sittende regjering.
Til slutt: I innlegget mitt har
jeg valgt å bruke taletiden min til å utdype Kristelig Folkepartis
standpunkter i sentrale fiskeripolitiske spørsmål og gjøre greie
for vårt syn på hvordan vi kan legge til rette for gode prosesser og
ryddige spilleregler mellom departement og storting. Vi ønsker på
den måten å bidra til konstruktiv dialog istedenfor å involvere
oss i en skarp og tidvis personrettet retorikk. I denne saken ber
en samlet komité om at det snarest blir lagt fram en stortingsmelding
om fiskeripolitikken med utgangspunkt i oppfølgingen av Eidesen-utvalget.
Statsråden har invitert Stortinget til brede forlik i det krevende
arbeidet med å utarbeide et nytt og framtidsrettet kvotesystem.
Det ønsker vi å bidra til, og det siste vi da trenger, er en vedvarende
verbal skyttergravskrig som vanskeliggjør arbeidet med de brede
forlikene som en samlet fiskerinæring er så avhengig av.
Statsråd Per Sandberg [14:42:24]: Den alminnelige oppfatningen
av arbeidsfordelingen mellom storting og regjering er at de prinsipielle,
overordnede spørsmålene fremmes for Stortinget, mens regjeringen
løpende tar stilling til justeringer og endringer innenfor disse rammene.
Det mener jeg at også den rød-grønne regjeringen klart og tydelig
slo fast i St.meld. nr. 21 for 2006–2007, Strukturpolitikk for fiskeflåten.
Der slår de rød-grønne fast at det er de overordnede, politiske
spørsmålene som må avklares av Stortinget, samtidig som regjeringens
oppgave beskrives i det følgende:
«Det er ikke nødvendigvis til enhver
tid behov for å redusere antall fartøy i enhver fartøygruppe. Regjeringen
vil derfor regelmessig vurdere og ta stilling til valg av strukturvirkemiddel
og hvilke grupper som til enhver tid skal få tilbud om hvilket strukturvirkemiddel.
Videre vil regjeringen måtte vurdere hvilke begrensninger som skal
ligge i strukturordningene for den enkelte fartøygruppe for å ivareta
distriktsmessige og andre hensyn, og hvilken grad av strukturering
som er ønskelig.»
Denne regjeringen og denne statsråden
kjører akkurat de samme prinsipielle vurderingene som den rød-grønne
regjeringen slo fast i St.meld. nr. 21 for 2006–2007.
I tråd med dette endret den rød-grønne
regjeringen kvotetakene for konvensjonell havfiskeflåte i 2012.
I tråd med dette endret også de rød-grønne størrelsesgrensene for
ulike fartøygrupper. De endret lasteromsbegrensningene for kystflåten
i 2010 og lasteromsbegrensningene for seitrål, torsketrål og reketrål
i 2011 – uten å involvere Stortinget.
Et flertall bestående av Arbeiderpartiet,
Senterpartiet, Sosialistisk Venstreparti og Kristelig Folkeparti
har i komitéinnstillingen merknader til den såkalte Gunnar Klo-saken.
Der ber de statsråden om ikke å gi flere dispensasjoner til kystflåten.
De hevder også at Gunnar Klo-saken burde vært sendt på høring og
forelagt Stortinget.
Jeg har litt vanskelig for å få
tak i hva som faktisk ligger i flertallsmerknaden. Den er i hvert
fall underlig. Lovgiver har altså gjennom deltakerloven gitt departementet
hjemmel til å gi en slik dispensasjon – slik det har vært gjort
ved en rekke anledninger under tidligere regjeringer. Riktignok
er vilkårene for dispensasjon svært strenge, og det er ingen automatikk
i at dispensasjonene gis selv om søknadene er veldig gode. Men Gunnar
Klo-saken er spesiell, og dispensasjonsvedtaket ligger klart innenfor
de fullmakter som Stortinget enstemmig har gitt regjeringen.
Dersom kystflåten skal utelukkes
fra denne dispensasjonsadgangen, slik som dette flertallet nå ber
statsråden om å gjøre, vil det innebære at lovbestemmelsen settes
delvis til side. Det er meget spesielt. Det ville uansett åpenbart
ha vært i strid med den alminnelige ansvarsfordelingen mellom storting
og regjering om slike enkeltsaker skulle forelegges Stortinget.
Forvaltningsloven legger ikke opp til at denne typen enkeltvedtak,
som Gunnar Klos dispensasjon er, skal være gjenstand for høring.
Til kvoteutvalgets mandat: Eidesen-utvalgets
mandat var å se på kvotesystemet og ressursrentespørsmålet. Med
kvotesystemet mener jeg systemet for tillatelser til fiske- og kvotetildeling
til fartøyene samt systemet med strukturkvoter. Kvotesystemet er
en veldig viktig del av norsk fiskeripolitikk, men fiskeripolitikken
omfatter mye, mye mer. Derfor er jeg glad for at lederen i næringskomiteen
sier at man i hvert fall ikke skal ha en helhetlig melding om en
helhetlig fiskeripolitikk, men om det som naturlig blir berørt av
kvotesystemet.
Derfor har jeg i en rekke sammenhenger
sagt at dette skal behandles på en bred og god måte. Det er ulike
områder innenfor Eidesen-utvalgets innstilling som er veldig viktige
hver for seg, men for å få til forutsigbarhet for næringen i lang
tid framover er det også viktig at alle disse momentene som ligger
i Eidesen-utvalgets innstilling, blir behandlet i en sammenheng.
Presidenten: Det
vert replikkordskifte.
Cecilie Myrseth (A) [14:47:41]: Jeg hører at ministeren synes
det er en noe merkelig flertallsmerknad, som han er litt usikker
på hvordan han skal forholde seg til, men jeg skal i alle fall prøve
– nok en gang – å høre med ministeren når man kan forvente å få
en sak til Stortinget. Man har flere ganger vist til at man har nevnt
at det skulle komme en sak i 2016 – det er altså ett år siden. Det
var også en høringsfrist i april – var det vel – det er et halvt
år siden. Er det et halvt år til? Er det et år til? Når vil man
få en sak til Stortinget, og vil man forholde seg til at man ønsker
at den skal komme snarest?
Statsråd Per Sandberg [14:48:23]: Jeg registrerer at Stortinget
ber om at en slik melding skal komme snarest mulig, og jeg sier
også at den skal komme snarest mulig. Så fort som råd er, skal jeg
legge fram en stortingsmelding for Stortinget som går på Eidesen-utvalgets
innstilling. Men ut ifra det forslaget som er til behandling – jeg
tar for gitt at det får flertall – vil det omfatte også andre områder.
Å legge fram en stortingsmelding i 2016 når Eidesen-utvalgets innstilling
forelå i desember 2016 – ja, man jobber hardt i mitt departement,
men at de skulle framskaffe en stortingsmelding basert på Eidesen-utvalgets
innstilling i løpet av romjulen 2016, var vel knapt med tid, men
snarest mulig.
Som jeg sa tidligere i dag, må man
ta mål av seg til å få fram en helhetlig stortingsmelding med andre
momenter i seg i løpet av 2019.
Cecilie Myrseth (A) [14:49:25]: Det var vel ikke helt det
som ble sagt, men la det være med det.
Jeg har et spørsmål til, og det
går på følgende: Som jeg sa i stad, står det i forarbeidene til
deltakerloven, hvor man omtaler dispensasjonsadgangen fra aktivitetskravet:
kun i tilknytning til ferskfisketrålerflåten og andre deler av havfiskeflåten.
Kan man gi en begrunnelse for hva
det betyr?
Statsråd Per Sandberg [14:49:53]: Jeg har sett dette påstått,
men jeg vil sitere en liten del av forarbeidene – man må lese en
større del av forarbeidene:
«Dersom det likevel skulle vise
seg at dette kravet vil slå uheldig ut i enkelte tilfeller, vil
det kunne gis dispensasjon i medhold av § 6 tredje ledd første punktum
for fartøy over grensen.»
Det står også mer i forarbeidene,
og den rød-grønne regjeringen sier faktisk at man ikke isolerer
det på noen som helst slags måte.
Når man snakker om forarbeidene
og er tilbake i 1998, var det forutsetninger som lå til grunn i
1998. En statsråd og en regjering som sitter 19 år senere, gjør
seg selvfølgelig sine egne vurderinger. Men det er hovedintensjonen
i § 6 som er det avgjørende, altså er det hensynene og situasjonen
i de enkelte lokale og regionale områdene som er avgjørende for
hvorvidt statsråden kan gi denne typen dispensasjon.
Geir Pollestad (Sp) [14:51:08]: Eg håpar ikkje at statsråden
tek orda mine på at denne gjennomgangen berre skal avgrensa seg
til Eidesen-utvalet. Det eg sa, var at det ikkje skulle vera alle
tenkjelege sider ved fiskeripolitikken, men det er mange tilgrensande
problemstillingar som eg meiner høyrer heime i ei slik stortingsmelding.
Men spørsmålet mitt er: Klo-saka
er avgjord i form av eit enkeltvedtak, som eg har oppfatta er klaga
over. Kva tid kan me venta ei avgjerd i saka?
Statsråd Per Sandberg [14:51:40]: Jeg har fått en rekke klager
og anker på dette, fra både Kystfiskarlaget, Fiskarlaget, Fiskebåt
og Pelagisk Forening. Dette har jeg til vurdering nå. Først og fremst
må jeg vurdere hvorvidt alle disse har klagerett i denne saken,
noe jeg er rimelig sikker på at de har, kanskje utenom Pelagisk Forening.
Så er prosessen videre å vurdere
hvorvidt dette er utenfor den myndighet og de lover som jeg har.
Denne vurderingen har jeg nå. Dette er komplisert i forhold til norsk
forvaltningsrett og lovverket, men jeg regner med at vi i rimelig
tid skal få dette på plass, slik at alle får svar. I tilfelle –
positivt eller negativt – er det ulike retninger når det gjelder
å behandle denne type klager og annet.
Geir Pollestad (Sp) [14:52:29]: Vanlegvis når det ligg føre
saker om klage på enkeltvedtak, er svaret til statsrådar at ein
er tilbakehalden med å kommentera saka fordi ein har ein klage til
behandling. Ein kan seia mykje om fiskeriministeren i denne saka,
men tilbakehalden med kommentarar har han ikkje vore.
Er det rett oppfatta dersom eg har
oppfatta statsråden slik at han allereie har bestemt seg for kva
som skal vera utfallet av denne klagen?
Statsråd Per Sandberg [14:53:02]: Nei, det ville vært fullstendig
useriøst. Jeg har fått en rekke klager og anker på dette, og de
behandles. Først og fremst har jeg brukt noe tid på å vurdere hvorvidt
de har klagerett, noe som jeg må gjøre.
Min konklusjon er nok at jeg er
rimelig sikker på at i hvert fall de aller fleste av disse har klagerett.
Så er det de andre juridiske vurderingene som nå foretas, om det som
ligger i disse klagene, som altså må vurderes. Det er skarp jus,
og det ville vært helt useriøst å slå fast noe som helst. Men vedtaket
av 6. oktober ligger fast inntil noe annet er kommet på bordet.
Katrine Boel Gregussen (SV) [14:53:56]: Nærings- og fiskeridepartementet
har hatt på høring å øke størrelsesbegrensningen i kystfiskeflåten,
men har ennå ikke konkludert. Kommer fiskeriministeren til å tillate
en større kystfiskeflåte, eller vil han lytte til Stortinget og legge
denne beslutningen til Stortinget i forbindelse med kvotestrukturmeldingen?
Et spørsmål til: Hvilke konsekvenser
kommer stortingsflertallets klare syn i Klo-saken til å få i praksis?
Statsråd Per Sandberg [14:54:23]: Jeg regner med at representanten
tenker på lasteromsbegrensningen, som har vært ute på høring. Jeg
er nå i ferd med å gå igjennom alle høringsuttalelsene. Det var
to modeller som ble lansert under høringen. Én ting var å øke antall kubikk,
den andre å gjøre justeringer innenfor forskriften, slik at en er
klar og tydelig på at den lasteromskapasiteten man har, i større
grad retter seg mot fisk og ikke mot annen type volum som tar opp
lastekapasiteten.
Når det gjelder Klo-saken, har jeg
vært tydelig på det også: Dette er et unntak. Noen fryktet at det
skulle komme en rekke slike søknader – jeg har fått én søknad i
tillegg. Den har jeg sagt nei til, for den var ikke sammenlignbar
i det hele tatt. Og jeg gjentar igjen: Klo-saken er i seg selv meget
spesiell og oppfyller helt og fullt de kriteriene som et enstemmig
storting har lagt om at regjeringen og statsråden kan gjøre denne
type unntak.
Presidenten: Replikkordskiftet
er omme.
Dei talarane som heretter får ordet,
har ei taletid på inntil 3 minutt.
Geir Adelsten Iversen (Sp) [14:55:38]: Regjeringen med fiskeriminister
Sandberg har strukturert, har utredet mer strukturering, har økt
kvotegrunnlaget per fartøy og ønsker ytterligere å øke kvotegrunnlaget
på det enkelte fartøy. Denne politikken fører for det første til at
regjeringen raserer kommuner og fiskevær som har levd av fiske i
all sin tid, og for det andre at kvaliteten på fisken som landes,
forverres. Det snakkes om mangel på råstoff, og det i en periode
da kvotene for torsk er historisk høye. Hvorfor er det slik? Jo,
fordi det er stadig færre fartøy som deltar i fisket. De fartøy
som deltar, er større enn noen gang, og grunnet store mengder i
hvert sjøvær, blir ikke fisken forsvarlig behandlet. Ikke er den bløgget,
ikke er den sløyd, den har mange ganger så lav kvalitet at fiskekjøpere
som leverer fisk til best betalende anvendelse, må avvise leveranse.
Fiskeriministeren, og også hans
forgjengere, har gjort framstøt for å øke kvotemengde per fartøy,
og således ført en politikk stikk i strid med norske politiske målsettinger
siden 1970, om at mest mulig av det norske folks evigvarende ressurs,
fisken, selges til restaurantmarked og høyt betalende segmenter
av forbrukere.
Når mange snakker om strukturering,
tenkes det på de mange rapporter som har vært utarbeidet av sakkyndige
utvalg. Her kan nevnes Tveterås-utvalget, Eidesen-utvalget og pliktkommisjonen.
Dette tilslører imidlertid de reelle forhold. Struktureringen foregår
kontinuerlig i og med snikinnføring av omsettelige kvoter og konsesjoner
i strid med Stortingets vedtatte lover. Det er innført en ordning
med null politisk styring, og det er markedet og kapitalen som rår.
En annen sluse som leder til strukturering,
er at fiskeriministeren har slettet fylkesbindinger i Finnmark,
noe som har ført til en strøm av fartøyer ut av fylket. Dette har
ført til alvorlige konsekvenser for mange fiskevær, noe som statistikken
viser – og også statsrådens plutselige bekymring for kystfartøyssalg
ut av Øksnes kommune, noe som førte til at fiskekjøper endte opp
som 100 pst. fartøyeier.
Det virker som om statsråden er
helt uten gangsyn med hensyn til hva som fører kommuner som Øksnes
ut i det uføret de har havnet i, og som resulterte i at statsråden
til stor forferdelse både i Norges Fiskarlag og i Norges Kystfiskarlag
måtte benytte en dispensasjonsadgang, som ikke tidligere har vært
gitt for kystflåten.
Cecilie Myrseth (A) [14:58:56]: Det var representanten fra
Høyre som gjorde at jeg tenkte at jeg burde ta ordet, for representanten
skylder på Arbeiderpartiet for usikkerheten som oppsto om pliktsystemet.
Det som skapte usikkerhet, var jo fiskeriministeren, og dermed regjeringens
enkle, men kanskje ikke så kloke, ønske om å skrote et system framfor
å forbedre det, som jo er en viktig forutsetning for dispensasjonen
for torsketrål. Pliktsystemet er viktig med tanke på forholdet mellom hav
og land, og det skal bidra til å skape aktivitet hele året. Pliktsystemet
er viktig for Nord-Norge. Derfor kom det også så kraftige reaksjoner
på forslaget.
Så til representanten som skylder
på Arbeiderpartiet for usikkerheten, må jeg bare si at jeg er enig
i at Arbeiderpartiets meninger er viktige, men i denne saken var det
folket langs kysten som i størst grad satte foten ned. Arbeiderpartiet
var enig med dem som gjorde det, men det var altså det som gjorde
at saken ble trukket. Jeg kan bare vise til at hadde saken blitt
behandlet sånn som den skulle her i Stortinget, så hadde Arbeiderpartiet
et eget forslag om hvordan man kunne forbedre systemet.  Så jeg
håper at vi får denne saken til Stortinget igjen, og kanskje er
det sånn at Arbeiderpartiet kommer til å måtte ta initiativ til
akkurat det.
Tom-Christer Nilsen (H) [15:00:34]: Jeg har aldri påstått
at det var Arbeiderpartiets feil at pliktmeldingen ble utsatt. Det
jeg har sagt, er at vi alle har et ansvar for å sørge for forutsigbarhet
og trygghet i næringen, og det blir ikke tryggere av at man sier
at man ikke vet hvordan man skal gjøre det.
Nå har vi hatt en ganske tøff runde
om relativt små spørsmål i fiskeripolitikken. Dette er en runde
som har gitt klare fronter. Men likevel, når en lytter til innleggene,
er det vanskelig å høre hva som egentlig er det politiske budskapet
for framtiden til fiskerinæringen – utover at noen er mer opptatt
av små båter, mens noen kanskje også er opptatt av større båter,
og de fleste er opptatt av begge deler samtidig.
Men herfra og ut ligger det et ganske
alvorlig ansvar på oss i denne sal, og det er at vi nå er nødt til
å se forbi den harde retorikken som har vært i denne debatten, og innse
at det ikke er levedyktig at vi ikke finner en langsiktig løsning
også på kvotesystemet som kan stå seg uavhengig av skiftende politiske
flertall i denne sal. Det innebærer at vi må finne en balanse mellom
de forskjellige delene av fiskerinæringen som gjør det mulig å ha
et stort antall i kystfiskeflåten, slik vi har i dag – den utgjør i
praksis 2 000 fartøy innenfor kvoteordningen for torsk og 2 500
fartøy i åpen gruppe, til sammen over 4 000 fartøyer i den minste
delen av flåten. Det blir et alvorlig ansvar. I hvert fall fra Høyres
side er vi, som fiskeriministeren, innstilt på å sørge for at det
blir et langvarig og bredt kompromiss som sørger for stabilitet
for næringen, og at det er åpning for å gjøre de fornuftige tilpasningene
som må gjøres, for å sørge for at dette også i framtiden både blir
en vekstnæring og en næring som har høy lønnsomhet.
En av utfordringene, når vi hører
debatten her i dag, blir å forsøke å balansere mellom det man mener
om at kvoteprisen er blitt for høy, og at det er et problem for rekrutteringen
i næringen. Samtidig er det ingen bedre måte å sørge for at fiskeribedrifter
eller fiskere går konkurs, enn ved å begynne å gjøre noe med den
kvoteverdien som de faktisk har, eller å innføre et lotteri for
å håndtere kvotetildelingen, som kan se ut til å være et av alternativene
hvis man ser på hva mindretallet sier i en del utredninger.
For min del ønsker i hvert fall
jeg framover – på samme måte som representanten Reiten pekte på
– å bidra til at vi får en konstruktiv diskusjon som dreier seg
om hvordan vi legger grunnlaget for den framtidige verdiskapingen
i denne næringen, og at det blir en næring for kystens folk, med
norsk eierskap, slik vi alle er enige om.
Terje Aasland (A) [15:03:44]: La meg bare innledningsvis
si at Arbeiderpartiet i høyeste grad vil bidra til en konstruktiv
diskusjon om de viktige ressursene som er ute i havet, og hvordan
vi skal utnytte dem på en best mulig måte for både nasjonens og
kystens befolkning. Vi har en veldig god tradisjon for det i Arbeiderpartiet. En
kunne nesten ha snudd på spørsmålet i det siste innlegget, fra representanten
Tom-Christer Nilsen, men jeg skal ikke gjøre det.
Jeg skal understreke – punkt 1:
De fleste fiskeridiskusjonene som pågår enten i denne salen nå eller
på utsiden av dette rommet, tilsier at vi trenger en stortingsmelding,
og at vi trenger den raskt, nettopp for å få en god diskusjon og
se på om det er mulig å lande en felles forståelse av det som er
utfordringene i tiden framover. For Arbeiderpartiet er det veldig
tydelig hva vi setter veldig høyt. Det er deltakerloven og havressursloven.
Det vi egentlig sier i det forslaget som ikke får flertall i dag,
er at de overordnede hensyn i deltakerloven og havressursloven ønsker
vi ikke å endre på. Det gjelder også for hvordan en ny stortingsmelding
ville få innvirkning på det. Så det er ingen tvil om hva Arbeiderpartiet
vil.
Men jeg er også litt undrende til
at Stortinget nå ikke faktisk slår fast at fram til vi får en stortingsmelding
på bordet, vil det premisset ligge fast. Det hadde vært en klok
tilnærming for å skape forutsigbarhet og trygghet i en næring som
trenger det.
Så til merknaden om Klo: Vi har
ikke tatt tilbake noen fullmakter eller gått inn i diskusjonene
til fiskeriministeren. Vi har bare slått fast at vår lesning av
forarbeidene ikke er slik at den åpner for at industrien kan eie kystfiskeflåten.
Så sier statsråden at forarbeidene er gjort tilbake i 1998. Ja,
det er lenge siden, så en kan kanskje tolke det helt fritt nå? Nei,
en kan ikke det. Men vi er veldig tydelig på at det å åpne for at
industrien skal eie kystfiskeflåten, er vi skeptisk til. Det er
det vi sier i den merknaden, og derfor er vi veldig tydelige i avslutningen av
merknaden, som er en flertallsmerknad. Jeg håper at statsråden ikke
benytter denne flertallsmerknaden slik representanten Nilsen egentlig
så den – som en nullitet. Det er en flertallsmerknad, den står fast,
og jeg håper at fiskeriministeren kan komme opp hit med en kort
avslutning og bekrefte at den flertallsmerknaden kommer han til
å følge.
Geir Pollestad (Sp) [15:06:36]: Eg deler ønsket om at me
må få til ei brei einigheit om fiskeripolitikken, eller iallfall
ei breiast mogleg einigheit som står seg over tid. Skal me oppnå
det, trur eg det er viktig at fiskeriministeren merkar seg orda
frå Kristeleg Folkeparti sin representant, som eg oppfattar slik
at ein oppfordra til ei viss forsiktigheit i bruken av handlingsrommet
fram til den samla gjennomgangen er føreteken.
Så er det sånn at når me diskuterer
Klo-saka, er det ikkje noka absolutt grense for kor Stortingets
oppgåve sluttar, og kor regjeringas grense startar. Det er jo ein
del av den politiske debatten. Sjølv om lova formelt legg dispensasjonsretten
til statsråden, forhindrar ikkje det Stortinget i å ha meining om
saker som ein meiner er viktige, og som ein ønskjer å presentera.
Det er ikkje meir enn eit par timar sidan, eller kanskje éin time
sidan, me diskuterte eit statsbudsjett der ein samla komité sa at
Veterinærinstituttet skulle gje pengar til Norecopa. Det er heller
ikkje ei oppgåve som formelt ligg til Stortinget, men det var ei
sak Stortinget meinte var viktig.
Skal me få til denne breie einigheita,
synest eg det er eit dårleg utgangspunkt å omtala ein fleirtalsmerknad som
ein nullitet. Eg er glad for at statsråden ikkje har brukt det ordet,
for eg meiner at det er eit feil utgangspunkt for den prosessen
me no skal ha.
Eg meiner òg at pliktsaka, som
me har hatt ein runde på, viser kor galt det kan gå viss ein prøver
å køyra gjennom ei stor sak med minst mogleg fleirtal i Stortinget. Då
vaknar ein plutseleg opp ein dag, og så har ein ikkje noko fleirtal
og endar opp med å trekkja saka.
Norsk fiskerinæring fortener betre.
Norsk fiskerinæring fortener at me har harde diskusjonar med tydelege standpunkt,
at me bryner dei, men at me heile tida har ein ibuande vilje til
å finna nokre kompromiss som kan stå seg over tid. Eg ønskjer å
signalisera at Senterpartiet vil bidra til det framover, men det
føreset jo at ikkje alle utspela frå Senterpartiet vert møtte med
at me ikkje har forstått saka. Jo, me har forstått saka, me er berre
ueinige, og så får me diskutera derifrå.
Statsråd Per Sandberg [15:09:35]: La oss slå fast at norsk
fiskeripolitikk har vært i omstilling til alle tider. Siden vi fikk
vår første fiskeriminister i 1946, Reidar Carlsen, har det vært
omstilling. I den første saken vår første fiskeriminister, fra Arbeiderpartiet,
gikk til Stortinget med – St.meld. nr. 10 for 1946–47, tror jeg
det var – var det eneste Carlsen ønsket den gangen, å få med seg
Stortinget på å redusere antall fiskere fra 115 000 til 70 000.
Det kunne vært interessant å se debatten den gangen.
Norsk fiskeripolitikk, ressursforvaltning
og forvaltning generelt er av verdens beste. Den struktureringspolitikken
som har pågått over tiår, med ulike regjeringer, har vært en suksess.
Det ser vi i dag. Men det betyr ikke at all strukturering må stoppe
opp. Derfor tror jeg det fortsatt er et potensial framover til å
forbedre norsk fiskeripolitikk.
Når vi snakker om Eidesen-utvalget,
sa jeg tidligere i dag også at det er omfattende, for det er tunge
saker som ligger i Eidesen-utvalget:
Bare
dette med tidsavgrensning for kvoter – å diskutere det alene er
en stor sak.
Eller
ressursrentespørsmålet – en stor sak alene.
Utleie
av kvoter – en stor sak alene.
Struktur
under 11 meter har alltid vært en debatt.
Og
alle disse ekstrakvoteordningene.
Derfor er jeg glad for at både
Arbeiderpartiet og Senterpartiet nå signaliserer sammen med Kristelig
Folkeparti, Venstre og regjeringspartiene at vi skal få til en konstruktiv
dialog om dette. Dette kan ikke gjøres gjennom hastverksarbeid.
Dette må gjøres i skarp dialog med næringen på alle mulige måter,
for dette er ikke enkelt.
Jeg har registrert det som sies,
og jeg er veldig fornøyd med den merknaden og den påpekningen som
Kristelig Folkepartis representant hadde her fra talerstolen. Jeg må
bare slå fast med en gang at jeg skal bruke – og har brukt – alle
de fullmaktene og mulighetene jeg har, med klokskap. Det ligger
til enhver regjering, og det mener jeg faktisk jeg har gjort i alle
sammenhenger. Så kan man være uenige om det.
Jeg er også glad for at Kristelig
Folkeparti slår fast at det ville være å gå altfor langt å legge
den daglige oppfølgingen av næringen til Stortinget. Det skjer noe
fra dag til dag. Som statsråd innenfor fiskeri og havbruk kan man
ikke sitte stille når søknadene kommer inn til behandling. Da er
det en statsråds plikt å behandle disse søknadene så raskt som mulig.
La meg bare slutte med å si at
det er mange strategier. Helårige arbeidsplasser, hele fisken på
land, råstoffstrategi og lønnsomhet i sjømatindustrien er aller
viktigst for å få på plass framtidig fiskeripolitikk.
Presidenten: Fleire
har ikkje bedt om ordet til sak nr. 2.
Innstilling
fra justiskomiteen om bevilgninger på statsbudsjettet for 2018,
kapitler under Justis- og beredskapsdepartementet mv. (rammeområde
5) (Innst. 6 S (2017–2018),
jf. Prop. 1 S (2017–2018))
Presidenten: Etter
ønske frå justiskomiteen vil presidenten føreslå at taletida vert
avgrensa til 5 minutt til kvar partigruppe og 5 minutt til medlemer
av regjeringa.
Vidare vil presidenten føreslå
at det – innanfor den fordelte taletida – vert gjeve anledning til
inntil seks replikkar med svar etter innlegg frå medlemer av regjeringa,
og at dei som måtte teikna seg på talarlista utover den fordelte
taletida, får ei taletid på inntil 3 minutt.
Det er vedteke.
Lene Vågslid (A) [15:13:39] (leiar i komiteen): Eg vil starte
med å takke komiteen for eit godt samarbeid med budsjettet og god
innsats med budsjettinnstillinga.
Tryggleik i kvardagen og eit trygt
samfunn er eit fellesansvar. Arbeidarpartiet vil både førebyggje
og kjempe mot kriminalitet. Brotsverk må oppklarast raskt, og lovbrytarar
skal straffast og rehabiliterast. Offer for alvorleg kriminalitet
og pårørande skal bli tekne vare på. Justispolitikken må leggje
til rette for at ein kan førebyggje betre, oppklare meir, reagere
raskare, rehabilitere meir effektivt. Arbeidarpartiet vil føre ein
justispolitikk som er tøff mot gjengangarar og organiserte kriminelle,
og me vil ha gode, effektive rehabiliteringstilbod.
Arbeidarpartiet har høge ambisjonar
for justissektoren, for auka beredskap for eit tryggare Noreg. I
vårt alternative statsbudsjett er det særleg politidistrikta som blir
styrkte. Me føreslår å styrkje politidistrikta med 300 mill. kr
meir, utover forliket. Me styrkjer den sivile beredskapen, kriminalomsorga
og domstolane. Me har folk flest sin rettssikkerheit som klar prioritet.
Eg vil gratulere landet med at
regjeringa endeleg legg pengar på bordet til å få på plass beredskapssenter
og helikopter. Det er eg glad for. Likevel må eg påpeike at det
er det ordinære politiet som står for den viktigaste beredskapen.
Det var Gjørv-kommisjonen klar på, og det er dessverre ikkje noko
som blir løyst med forliket me har til behandling her i dag.
For etter forliket, som rett nok
gjev ei styrking til politiets særorgan og øyremerkte midlar til
politistudentar, er summen som går til politiet for 2018, 1 054
mill. kr. Av dette går 762,8 mill. kr til beredskapssenteret og helikopter,
259,9 mill. kr til løns- og prisvekst, og 106,3 mill. kr blir trekt
i kutt, hovudsakeleg i ABE-reforma. Dette betyr at når alle satsingane
til politi og påtalemakt er tekne med, går reknestykket i minus
med 74,6 mill. kr, når pengane til ABE-kutt, løns- og prisvekst
og investeringar til beredskapssenter er trekte frå. Ein skal eigentleg
vere litt kreativ viss ein – med det bakteppet – påstår at dette
budsjettet er ei styrking av politidistrikta, for det er det dessverre
ikkje.
Morgondagens kriminalitetsbilde
på nett vil vere særleg krevjande. Me er ikkje godt nok rusta til
å møte dette, og det eg høyrer ute blant dei tilsette i politiet
og frå tillitsvalde, bekymrar meg. Me har ein kjempejobb å gjere
her. Dei siste dagane har ein tydeleg løfta fram mangelen på kryptokompetanse,
som vil vere veldig alvorleg for rikets sikkerheit viss ein ikkje
snarast set i gang eit offensivt arbeid. Kriminalitet på nett er
eit aukande problem når det gjeld bedrageri og svindel, men særleg
når me snakkar om overgrep på nett og utstrekt ulovleg deling av
bilde og videoar. Her meiner eg at justisministeren og regjeringa
er for passive. Arbeidarpartiet meiner at budsjettet for 2018 skulle
hatt eit langt større handlingsrom, òg for å kunne ha tilsett ny
og annan kompetanse i tillegg til politibetjentar.
Det var overraskande – og me må
vel kunne seie at det var småleg – av regjeringa å føreslå kutt
til rettshjelpstiltaka, og det var bra at Kristeleg Folkeparti og
Venstre pressa på plass fleire av midlane til desse. Det som er uheldig,
er at me ikkje greidde å gjere det med alle. Framleis ligg det i
dag eit forslag om å kutte i rettshjelpa til krisesentra, som ein
skal tilby valdsutsette. Det lurar eg på korleis ein kan forsvare.
Det skjer mykje bra i norsk justissektor,
men det er òg mange store utfordringar. Situasjonen i norsk kriminalomsorg
er alvorleg. Kriminalomsorga i Noreg blir sveltefôra, dei innsette
er meir aggressive og farlegare enn tidlegare, og det er ikkje ein
god måte å kjempe mot ny kriminalitet på. Situasjonen i domstolane
er krevjande. Domstolane bruker no årevis på å avklare konfliktar som
vanlege folk står i, køane aukar, og slik kan me ikkje ha det. Og
forliket, som kjem til å gå igjennom i dag, løyser dessverre heller
ikkje opp i det.
Lat meg understreke at dei som
arbeider i politiet, i kriminalomsorga, i brann- og redningsetaten
og i heile justissektoren, gjer ein utruleg god jobb, men i 2018
skal mange av desse gjere det innanfor ganske så tronge rammer.
Arbeidarpartiet hadde ynskt ei vesentleg styrking av politidistrikta,
av domstolane, av kriminalomsorga. Dessverre blir me nedstemte på
det i dag.
Presidenten: Vil
representanten ta opp forslaga sine?
Lene Vågslid (A) [15:18:38]: Det vil eg.
Presidenten: Då
har representanten Lene Vågslid teke opp dei forslaga ho viste til.
Peter Frølich (H) [15:18:54]: Da var dagen kommet igjen,
dagen da Stortinget skal fordele nesten 37 mrd. kr til viktige poster
for å gjøre landet vårt trygt og sikkert. Det vi etter hvert vet
om denne dagen, er at vi dessverre får høre mye negativt. Selv på
et område som blir omtalt som den absolutte budsjettvinner, vil
vi høre at det ikke er bevilget nok.
Budsjettdebattene på justisområdet
pleier ofte å bli en konkurranse om hvem som sprer om seg med flest skattemillioner.
Det er for så vidt bra på et felt som er veldig utgiftstungt. Vi
kommer nok til å høre en debatt som er preget av at det finnes en
parallell tilværelse – jeg skal ikke si det gode mot det onde, men
i hvert fall det gode mot det litt mindre gode. Da kan det være
greit å minne om at det vi egentlig diskuterer hvis vi ser de ulike budsjettene
opp mot hverandre, er en forskjell på pluss/minus 0,5 pst. 0,5 pst.
er det som egentlig er den reelle uenigheten om pengebruken på justisfeltet.
Det kan være greit å ha i bakhodet når man hører denne debatten.
Jeg kunne brukt mye tid på å snakke
om penger – om hvem som har bevilget mest, osv. Det jeg er aller
mest opptatt av, er resultatene, og det blir aldri en ordentlig budsjettrunde
uten en god oppramsing av hvilke resultater som faktisk er levert
i denne perioden og i forrige.
Vi har fått godt over 2 000 nye
politistillinger. Vi moderniserer politietaten. Vi får bedre etterforskning,
bedre utstyr, og nye biler rulles ut.
Beredskapen i Norge er kraftig
forbedret. Alle punktene i Gjørv-kommisjonens rapport er nå fulgt
opp. Beredskapstroppen er styrket kraftig, PST det samme, politiet
får endelig nye helikoptre, og det kommer et nytt beredskapssenter
som faktisk kan bygges, og som faktisk kan gjøre jobben. Vi har
ryddet opp i et uklart regelverk når det gjelder samarbeidet mellom
Forsvaret og politiet. Vi vet aldri når neste krise inntreffer,
men det vi kan si 100 pst. sikkert, er at vi er bedre rustet denne
gangen enn vi var forrige gang.
Nå rydder vi opp i kriminalomsorgen,
etter årevis med soningskøer. De er nå borte. Vi returnerer rekordmange
kriminelle utlendinger til soning i hjemlandet. Antall oversittelser
på glattcelle er redusert betydelig, fengsler pusses opp, og det
bygges nytt.
Endringer som dette tar tid, og
jeg skal ikke skryte på meg at vi er ferdig på noen som helst måte.
Det bør være opp til opposisjonen om dette skal bli en debatt der
det blir mye svartmaling. Det blir fort en uinteressant debatt,
tror jeg. Jeg skal prøve å bidra fra posisjonens side med også å
være litt kritisk og se på noen felt som kanskje trenger litt ekstra
oppmerksomhet i tiden framover. Det synes jeg er fair og viktig.
Ta f.eks. domstolene. Det er en
utfordring at saksbehandlingstiden i enkelte domstoler har gått
opp. Borgarting lagmannsrett er ett eksempel. Heldigvis har vi fått
flyttet 5 mill. kr i forliket og ytterligere 10 mill. kr i komitébehandlingen
for å styrke ansattsituasjonen i domstolene. Det tror jeg vi blir
nødt til å gjøre mer av i tiden som kommer.
Vi har også holdt øye med, og skal
holde øye med, utviklingen i kriminalomsorgen. Det rapporteres om volds-
og trusselhendelser og at man mangler psykologer. Det kan være deler
av dette bildet som er misvisende, vi skal likevel holde et øye
med det. Det er heller ikke til å stikke under stol at det er stortingsflertallet
som faktisk har påført kriminalomsorgen noen av problemene ved å
blokkere helt nødvendige endringer som kunne frigjort ressurser.
Alt i alt peker pilene på justisfeltet
i riktig retning. Det er ikke bare en påstand jeg slenger rundt
meg med. Hvis man ser på målinger over hvem som har størst troverdighet
i justispolitikken, er det Høyre og Fremskrittspartiet som troner
øverst. Det underbygges også hvis man ser på budsjettutviklingen
de siste årene. I 2013 hadde vi et justisbudsjett på 25 mrd. kr.
I dag legges det fram et budsjett som ligger på nesten 37 mrd. kr,
12 mrd. kr mer – en økning som er ganske formidabel. Da forstår jeg
at det kan være vanskelig å være opposisjonspolitiker på dette feltet,
men det har uten tvil gjort landet vårt tryggere.
Ulf Leirstein (FrP) [15:24:05]: På justisfeltet har Fremskrittspartiet
et godt samarbeid med Høyre, Venstre og Kristelig Folkeparti. Vi
har dratt i samme retning i flere år, og også i år har vi gjort
et godt justisbudsjett enda bedre. Sammen har disse fire partiene
vært med på å forme en ny justispolitikk som setter offeret i sentrum.
Borgerlig samarbeid bidrar til
tidenes løft for lov, orden og bekjempelse av overgrep mot barn.
Vi har i regjering vært med på å opprette over 300 nye politistillinger årlig
i fire år. Totalt vil regjeringen nå sørge for ca. 1 300 flere politifolk
enn hva vi hadde i 2013 da vi tok over. Kombinert med nesten 100
nye stillinger i påtalemyndigheten har vi i denne regjeringsperioden
vært med på å sørge for en massiv politisatsing. Det kan ingen underslå.
Også i 2018 styrker vi politidistriktene i budsjettet. 300 mill. kr
i ekstraordinære midler vil fortsatt øremerkes politidistriktene,
og politidistriktenes driftsbudsjetter styrkes med ytterligere 100 mill. kr.
Denne satsingen vil sørge for et
høyt nivå på anskaffelse av materiell og personell. I tillegg bevilges
over 120 mill. kr for å gjennomføre ekstraordinære ansettelser av
politistudentene. Vi ser at politidistriktene har hatt utfordringer
med bl.a. avsetning av penger til sentrale IKT-systemer. Nå sørger
regjeringen for at politidistriktene får flere frie midler. Dette
er absolutt en veldig viktig del av dette justisbudsjettet.
Under den rød-grønne regjeringen
var soningskøen på 1 200 personer. Vi har vært med på å sørge for
at soningskøen nå er fjernet. Dette innebærer at færre ofre møter
den kriminelle på gaten, og langt flere får bedre rehabilitering.
Der den rød-grønne regjeringen slapp fanger ut tidligere, sørger
vi nå for at vi bygger nye fengsler og nye fengselsplasser. Soningsavtalen
med Nederland var nødvendig som følge av en nedprioritering av norsk
fengselsutbygging over flere år. Men vi har vært veldig tydelig
på, også i Fremskrittspartiet, at Nederland-avtalen bare er et midlertidig
tiltak fram til vi får bygd ut nok soningsplasser i Norge. Vi har
allerede fått på plass 130 nye fengselsplasser i Norge, og i tillegg
er vi, med dette budsjettet vi nå legger fram for 2018, i gang med
300 nye plasser i Agder.
Videre har regjeringspartiene,
i godt samarbeid med bl.a. Kristelig Folkeparti, fått gjennomslag
for at et tilstrekkelig antall fengselsplasser skal være på plass
innen 2020, som en del av hele pakken knyttet til Nederland-avtalen.
Dette er helt nødvendig for å sørge for å fjerne soningskøen og
sørge for nok varetektsplasser.
En tredjedel av fangene i norske
fengsler er utenlandske kriminelle, mens hele 80 pst. av dem som
er fanger i Nederland, er utenlandske statsborgere. Jeg ser ikke
noe problem med at disse soner i Nederland fram til vi sørger for
å bygge nok fengselsplasser i Norge. Alternativet til Nederland
per dags dato er jo en ny soningskø, og det er det vel ingen som
ønsker.
Domstolene har fått den nødvendige
styrking gjennom denne budsjettprosessen. Det har vært viktig for Fremskrittspartiet
å styrke domstolene ytterligere under behandlingen i justiskomiteen.
Jeg er glad for det vi har fått til i budsjettforliket – alle fire
partiene.
Jeg er fornøyd med at budsjettforhandlingene
har ført til ytterligere 15 mill. kr til drift i domstolene. Dette utgjør
over ti dommerstillinger, som vil ha stor effekt på saksbehandlingstiden
ved en rekke domstoler.
De siste årene har vi jobbet kontinuerlig
med å bedre rettssikkerheten i Norge. Vi har startet arbeidet med innføring
av lyd- og bildeopptak i samtlige rettssaler – et prøveprosjekt
er allerede innført i Tromsø. I Fremskrittspartiets regjeringsperiode
er det også opprettet et institutt for menneskerettigheter, og vi
har i godt samarbeid med Kristelig Folkeparti fått til at vi nå
skal ha en begrunnelse fra jury/meddomsrett i lagmannsretten, slik
at personer som får en dom i straffesaker, vet hvorfor vedkommende
ble dømt. Dette har vært en svakhet ved norsk rettsvesen i flere
år og er nå ryddet opp i.
Også kriminalitetsofre har krav
på rettssikkerhet. Derfor er jeg glad for at vi i denne perioden
vi har lagt bak oss nå, har opphevet foreldelsesfristen for drap
og grove overgrep. Vi har også fått opprettet en «cold case»-gruppe
for gamle straffesaker som ikke er løst, slik at vi kan sørge for
at vi forhåpentligvis kan få løst også dem.
Dette er nok en gang et budsjett
med ofre i fokus, et budsjett som styrker politi, som styrker kriminalomsorgen,
som styrker offeromsorgen, og som styrker domstolene. Så er det
helt korrekt, som det er blitt påpekt, at det er noen krav om effektivisering
i et sånt system. Selvfølgelig må et område som får nærmere 40 mrd. kr
av skattebetalerne, også ha krav på seg til å bruke ressursene på
en god og effektiv måte. Det skulle bare mangle. Men det vi sørger
for nå gjennom budsjettforliket, som vi kommer til å vedta i dag,
er et godt justisbudsjett som setter offeret i sentrum, og som sørger
for en fortsatt kraftig satsing av justissektoren som vi påbegynte
for fire år siden.
Emilie Enger Mehl (Sp) [15:29:25]: Statsbudsjettet som hvert
år legges fram, er et tydelig uttrykk for hvordan regjeringspartiene
ønsker å prioritere. Et statsbudsjett er også, som annen politikk,
omgitt av mye retorikk og vinnende setninger.
Det er også tilfellet i år. I løpet
av debatten kommer vi til å høre mye fra regjeringspartiene om at
det aldri har vært en større satsing på politiet – det har vi allerede hørt
– og kriminalomsorgen kommer til å rosemales med fravær av soningskøer
og fengselsutbygginger.
Heldigvis har vi en offentlig debatt
som bidrar til å nyansere virkeligheten. De alternative budsjettene
som opposisjonen hvert år utarbeider med grundighet, er også et
tydelig uttrykk for hvordan partiene på Stortinget ønsker å prioritere.
For Senterpartiet er det helt avgjørende
at vi har en justissektor som er i balanse, som trygger befolkningen, og
som er tilgjengelig for alle innbyggere, uansett hvor de bor. Derfor
er vi kritiske til at regjeringen bygger det meste av sin politikk
på at så mye som mulig skal sentraliseres, og som gjennom ABE-reformen
har gjennomført dramatiske kutt over flere år som går ut over stillinger
og tjenesteproduksjon innen bl.a. politi, domstoler og kriminalomsorgen.
I Senterpartiet går vi inn for en styrking av hele straffesakskjeden.
Når det gjelder domstolene, er
vi spesielt opptatt av å styrke både små og store domstoler og at
digitalisering må gjelde alle domstoler for å få full gevinst. Pengene
vi bruker i kriminalomsorgen, skal brukes i Norge, ikke i Nederland.
Vi har også over flere år sett
kutt i rettshjelp og bistand til de svakeste i samfunnet vårt, bl.a.
når regjeringen har kuttet i fraværsgodtgjørelsen, ikke er villig
til å justere salærsatsen eller inngå avtaler om forhandlingsrett,
og som til og med har foreslått voldsomme kutt i frivillig sektor
på justisfeltet, som heldigvis er trukket tilbake i budsjettforliket.
Senterpartiet foreslår en økning
i bevilgningene til frivillige organisasjoner i justissektoren.
Vi vil øke fraværsgodtgjørelsen for advokater og sakkyndige, som
vi mener er spesielt viktige for lik mulighet til advokatbistand
i distriktene, og vi mener det er på tide å gi advokatene forhandlingsrett.
Den største satsingen vi i Senterpartiet
gjør, er på nærpolitiet. Vi bevilger 500 mill. kr mer enn forlikspartnerne
i frie midler til politidistriktene. Etter politireformen er det
nå store behov for investeringer i samtlige politidistrikt. Det
kreves bl.a. midler til ansettelse av politifolk, politijurister
og sivil kompetanse, nytt utstyr og IKT-oppgraderinger. Regjeringen
ser selv behovet, men de har ikke lagt inn tilstrekkelig med penger.
Vi har hele tiden kritisert politireformen,
som er sentraliserende og distriktsfiendtlig, og som gjør at politiet blir
distansert fra lokalsamfunn rundt i hele Norge. Nå blir reformen
et faktum, men regjeringen har satt i gang den største politireformen
i historien uten å følge opp med tilstrekkelig midler eller stillinger.
Jeg har merket meg innlegget til
Per Fronth, som er hovedverneombud i Sør-Øst politidistrikt. Han
skrev på Politiforum den 2. desember. Tittelen var «Når vi er for få»,
og han beskriver en krevende hverdag med få patruljer på jobb og
liten mulighet til å be om bistand i situasjoner som krever det.
Han skriver:
«Og i hodet ditt hører du stemmen
til en politiker som sier at «Aldri har det vært satset så mye på
politiet – stadig flere blir ansatt». Og du undrer deg over hvor
disse personene har blitt av.»
Vi var mange som fikk litt av et
sjokk da det første forslaget til budsjett kom og det ikke lå inne
én krone til ansettelse av nyutdannete politifolk i 2018. I budsjettforliket
lå det heldigvis inne 131 mill. kr til dette, men det må sies å
være en moderat lettelse, for den summen er mye mindre enn tidligere
år. Dessuten er det slik at nesten alle midler som bevilges til
politidistriktene, nå er øremerket. Det er altså ikke midler i budsjettene
for politiet til å gjøre egne prioriteringer, slik regjeringen sier
de må gjøre.
Til tross for at politibudsjettene
vokser og vokser, har politidistriktene over flere år opplevd å
få et negativt økonomisk handlingsrom. I praksis kan det bety at
politidistriktene blir nødt til å la stillinger stå ledige for å spare
penger, slik vi har sett både i 2016 og 2017.
I budsjettforliket har forlikspartene
lagt inn reduserte bevilgninger til politiet som kutt i overtidsbruk.
For Senterpartiet framstår det som helt urealistisk å legge inn
et slikt kutt når politiet allerede mangler bemanning, og de som
er på jobb, må trå til når det trengs.
Jeg vil til slutt ta opp de forslagene
som Senterpartiet har satt fram.
Presidenten: Representanten
Emilie Enger Mehl har teke opp dei forslaga ho refererte til.
Petter Eide (SV) [15:34:36]: Hei, president – unnskyld meg,
«hei» er kanskje ikke et parlamentarisk uttrykk. Gode president!
Presidenten: Det
er bra!
Petter Eide (SV) [15:34:45]: Det har vært interessant å bli
kjent med justisarbeidet på Stortinget. Jeg trodde opprinnelig vi
kanskje skulle få en debatt om hva som skulle skape trygghet og
begrense kriminalitet, og se på kunnskap og premisser, men med Fremskrittspartiet
i spissen har nok regjeringen vært mest opptatt av at det viktigste
har vært å vise en såkalt «tough on crime»-politikk. Vi har her
hørt en rekke solskinnshistorier, men både innsatte og ansatte,
også arbeidstakerorganisasjoner innenfor justissektoren, har nok
tegnet i hvert fall for meg et helt annet bilde.
Etter SVs syn har regjeringen vært
altfor tøff i klypa i kriminalpolitikken. «Tough on crime»-politikken
virker etter vårt syn mot sin hensikt. Hva er det de legger opp til?
Jo, de legger opp til at det skal bli verre å sitte i fengsel. Det
skal kuttes i driftsutgiftene til fengslene, det skal bli dårligere
fysiske soningsforhold, og færre ansatte betyr også flere fanger
per ansatt. Regjeringen vet inderlig vel at mindre personale betyr
mer bruk av tvangsmidler, innlåsing og isolasjon, mer frustrasjon
blant de innsatte og dermed mer vold. Likevel kuttes det.
Regjeringen vil også gjøre det
vanskeligere å tilpasse seg et liv i frihet. Straffedømte må ikke
regne med særlig hjelp for å tilpasse seg et nytt liv, for det kuttes
også i de ordningene. Det er mindre penger til rehabiliteringsprogrammer,
som rusmestring og sinnemestring, mindre penger til ettervern, og
fortsatt skal mange sone i utlandet, hvor muligheten for å opprettholde
nærhet til sitt eget profesjonelle og sosiale miljø er dårligere.
SV er fornøyd med at Venstre støtter forslaget fra SV, Arbeiderpartiet
og Senterpartiet om å avvikle fengslet i Nederland. Det er på tide,
vi håper vi kan få stoppet dette raskest mulig.
Denne «tough on crime»-politikken
berører også rettssikkerhetsområdet. Regjeringen står for en politikk som
innebærer at alminnelige folk som har behov for rettshjelp, i framtiden
får mindre støtte. Opprinnelig skulle det gis mindre til gratis
rettshjelp både til organisasjoner og til advokater, og det uttrykker
for meg en ideologisk retning som jeg er sterkt imot. Regjeringen vet
inderlig godt at den type kutt svekker grunnleggende rettssikkerhet.
Likevel ble dette foreslått.
Innenfor flyktning- og asylpolitikken,
som er en del av dette området også, om ikke så direkte knyttet
til vårt budsjettområde, uttrykkes «tough on crime»-politikken med
at fattige flyktninger skal avskrekkes fra å komme til Europa. Det
humanitære bidraget for å redde båtflyktninger i Middelhavet skal
kuttes.
Pistoler og strafferamme er ikke
en del av vårt budsjett, men bare for å nevne nok en illustrasjon
på «tough on crime»: Regjeringen ønsker permanent bevæpning av politiet.
De ønsker også å utvide maksimal strafferamme til 26 år – «tough
on crime» alt sammen.
SV vil ta ansvar i justispolitikken,
men vi vil ikke at den skal baseres på populære og folkelige ideer
om hvordan kriminalitet skal behandles. Det skal være basert på
kunnskap. Vi vil gi mer penger til kriminalomsorgen, for vi vet
at det fører til bedre rehabilitering. Vi vil ha mer penger til
ettervern, for det gjør at det å komme tilbake til et liv i frihet
blir bedre. Vi vil gi mer til rettshjelp, fordi det vil styrke rettferdigheten
blant folk, og det skal ikke være sånn at manglende finansiering
av justissektoren skal gjøre at det skal være de økonomiske forskjellene
mellom folk som styrer i hvilken grad man får grunnleggende rettssikkerhet.
Helt til slutt vil jeg ta opp SVs
forslag, nr. 11 og 12.
Presidenten: Representanten
Petter Eide har teke opp dei forslaga han refererte til.
Abid Q. Raja (V) [15:39:14]: Justispolitikken er ryggraden
i en moderne rettsstat, og oppklaring av forbrytelser er en av statens
viktigste oppgaver. Kriminalitet skaper utrygghet og mistillit i
samfunnet. I Venstre mener vi at den beste måten å bekjempe kriminalitet
på, er å forebygge den. Derfor henger justispolitikken også sammen
med satsingen på barn og oppvekst, barnehage og skole, gode lærere
og et solid sikkerhetsnett for barn som Venstre har fått til sammen
med regjeringen og Kristelig Folkeparti.
Politiet nyter stor tillit i befolkningen.
Denne tilliten har de fordi befolkningen opplever trygghet når politiet er
både kjent, synlig og tilgjengelig. Jeg er derfor glad for at politiet
nå tilføres flere ressurser. For Venstre var et viktig krav i forhandlingene
om politireformen et politi som er der når en trenger det, og som
tar en på alvor. Vi mener politireformen gjør politiet bedre i stand
til å løse de oppgavene som vi forventer at et moderne politi skal løse.
Det har vært viktig for oss å prioritere
familievoldssaker og saker som omhandler barn. Gjennom politireformen
vil mer ressurser rettes mot etterforskning og forebygging i denne
typen saker. I den forbindelse er det viktig at barn som opplever
vanskelige ting, blir møtt på en god måte. Derfor er vi veldig fornøyd
med at det nå også blir barnehus i Sogn og Fjordane. Barn må tas
på alvor og møtes av fagfolk med kompetanse.
Når vi styrker politiet, er det
viktig at vi også sørger for at domstolene har nok ressurser til
å ivareta sitt samfunnsoppdrag. Vi har fått bekymringsmeldinger
fra domstolene som vi tar på alvor, og vi sørger derfor for en styrking.
Lang saksbehandlingstid svekker tilliten til rettssystemet og samfunnets
evne til å løse konflikter, og det er derfor viktig med et løft
for domstolene.
Vi har over flere år hatt en offensiv
satsing på gjennomføring av straff, som har resultert i at soningskøene i
praksis er borte. Det er Venstre veldig fornøyd med. Nå er det imidlertid
viktig at vi ser nærmere på kvaliteten i soningstilbudet. Vi får
meldinger om at forholdene i fengslene er mer krevende enn tidligere.
Derfor er jeg glad for at Venstre har fått flertallet med seg på
at regjeringen skal se på innsattes aktivitets- og rehabiliteringstilbud
samt utviklingen i antall alvorlige hendelser, som vold og trusler.
Dette vil Venstre følge opp i det videre. Det er viktig for å sikre
en god rehabilitering og for trygge arbeidsforhold for ansatte i
kriminalomsorgen.
Å ha rett er ikke det samme som
å få rett. Man må vite om retten og ha ressurser til å kjempe for
den retten. Ikke alle har det. Derfor var det avgjørende viktig
for Venstre å rette opp kuttene og styrke tilskuddene til rettshjelptiltakene
til de aller svakeste – de slitne, de som er vant til å møte stengte
dører, og som trenger hjelp til å skaffe seg tak over hodet, nok
mat eller nødvendig helsehjelp. Derfor styrker vi Gatejuristen,
Juridisk rådgivning for kvinner, Jussbuss, Jussformidlingen osv.
Vi har også sikret midler til videreutvikling av Barnas Jurist og
Gatas Økonom. Barnas Jurist hjelper barn og unge under 25 år og
jobber med å nå ut til sårbare barn og unge. Gatas Økonom gir gratis
økonomiråd til folk som har eller har hatt et rusproblem. Et samfunn måles
på hvordan vi tar vare på våre svakeste, og denne posten på budsjettet
er et synlig bevis på det. Derfor var denne aller viktigst for Venstre.
Av samme årsak har vi også sett
på salærsatsen for advokater, at den skal henge med, og vi ser fram
til at regjeringen skal se nærmere på dette.
Et samfunn måles også på hvordan
vi tar vare på våre dyr, og vår satsing på dyrepoliti har medført
at dyrekriminalitet tas på alvor. Når en katt blir brakt inn til
dyrlegen med 20 luftgeværkuler i magen, må det få konsekvenser for
noen. Derfor er jeg glad for at Venstre har sikret midler til to
nye enheter, i Hordaland og Sogn og Fjordane og i Oppland og Hedmark.
Fra før har både Østfold, Rogaland og Trøndelag egne enheter, og
vi får da til sammen fem regioner med dyrepoliti i landet.
Som ledd i oppfølgingen av Gjørv-kommisjonens rapport
skal det bygges et beredskapssenter på Taraldrud. Lokalbefolkningen
er bekymret for hvilke konsekvenser et slikt senter vil få, og det
er en bekymring jeg har full forståelse for. Jeg er derfor glad
for at regjeringen nå må sørge for at beboere og naboer involveres
i arbeidet med tilstrekkelig støydempende tiltak. Det har vært mitt
valgløfte til lokalbefolkningen, og jeg er glad for at vi leverer
på det.
Etter samtykke fra Stortinget inngikk
regjeringen i 2015 en avtale om å leie soningsplasser i Nederland. Venstre
stemte imot, fordi vi var prinsipielt uenige i at soning av norsk
straff skal skje i utlandet. Særlig bekymret var vi for konsekvenser
for rehabiliteringen, da avstanden til pårørende i Norge blir stor,
og man blir mer isolert fra det øvrige samfunnet. Når vi nå ser
at det er ledige soningsplasser i Norge, og flere fengsler er under bygging,
er det ingen grunn til å videreføre avtalen. Derfor vil jeg ta opp
det løse forslaget som jeg har fremmet, og i tråd med samtaler med
regjeringspartiene, og i tråd med budsjettavtalen, ber jeg om at
det blir oversendt. Jeg ser fram til at justisministeren vil respondere
på en slik oversendelse.
Helt til slutt: Venstre har styrket
den gratis råd- og veiledningstjenesten slettmeg.no med 2 mill. kr.
Krenkelser på nett ser ut til å være et økende problem, og da kan man
få hjelp nettopp på slettmeg.no.
Presidenten: Representanten
Abid Q. Raja har tatt opp det forslaget han refererte til.
Kjell Ingolf Ropstad (KrF) [15:44:30]: Jeg må innrømme at
jeg ikke klarer å få med meg like mye i mitt innlegg som representanten
Raja, for det var imponerende.
Jeg vil takke komiteen for godt
arbeid. Kristelig Folkeparti sitter ikke i komiteen, men vi er veldig
opptatt av og fornøyd med gjennomslag som vi har fått gjennom forliket.
Trygghet i hverdagen er kanskje
den viktigste oppgaven vi har som politikere. Det å sikre at innbyggene
er trygge, er det viktigste. Vi har den tilnærmingen at vi tror at
det skjer gjennom forebygging. Derfor har jeg ofte sagt i justisdebattene
at mye av det viktigste arbeidet til denne komiteen skjer i andre
komiteer. Det synes jeg er en viktig bit å ha med seg når en diskuterer
justispolitikk.
Utgangspunktet for debatten er
regjeringas forslag til statsbudsjett. Der var det mye godt – penger
til beredskapssenter, til helikopter, frie midler til politiet osv.
Det var mange viktige tiltak. Men da Kristelig Folkeparti gikk inn
i arbeidet, mente vi at det var nødvendig også å sikre midler til
ansettelse av 2018-kullet i politiet. Grunnbemanningen er utrolig
viktig. Den gir mulighet for mer synlig politi, som skal ha de viktige
etterforskningene, løse de viktige sakene, være til stede når folk opplever
uro. Målet om to polititjenestemenn per 1 000 innbyggere var viktig.
Derfor er vi veldig godt fornøyd med at vi sammen med regjeringspartiene
og Venstre har funnet ikke nødvendigvis så mye penger som vi i utgangspunktet
skulle hatt, men gjennom forhandlingene har vi vist at de 131 mill. kr
vil kunne være nok til å sikre ansettelsene. Det er i tillegg til
de frie midlene som ligger der fra før av. Så vi er godt fornøyd
med at det løftet kommer på plass.
Kristelig Folkeparti har i forhandlingene
prioritert spesielt to felt: vold og overgrep, spesielt rettet mot
barn, og menneskehandel. Når det gjelder vold og overgrep, er det
helt avgjørende å lykkes med forebygging og tidlig innsats. Vi begynner
med et løft til jordmødrene, som kan komme inn på et så tidlig tidspunkt
at de kan snakke med de gravide og kanskje forebygge eller avdekke
at det skjer vold eller overgrep mot mor, og kan også forhindre
at barnet blir utsatt for det. Det er også et kraftig løft for helsesøstre,
med 100 mill. kr. Det samme blir prioritert til barnevern og familievern,
som er viktig for forebyggingen.
Punktet politi er selvsagt helt
avgjørende når sakene og hendelsene har skjedd, for å kunne avdekke.
Også midler til etterforskning, til Kripos, er ekstremt viktig for å
løfte den nasjonale kompetansen.
Det er flere som har nevnt overgrep
på nett. Det er en stor utfordring. Jeg så i dag at det var avdekket
en sak om en mann i 20-årene som en fryktet var tilknyttet opp mot
400 saker. Barn er ekstremt sårbare på nett, og det å løfte kompetansen
der er kjempeviktig. Jeg har besøkt Kripos flere ganger, og det
er tydelig at vi har en stor jobb å gjøre. Den kraftige satsingen
som det tross alt er også i år – for det var en stor satsing også
for inneværende år – håper og tror jeg vil bety at vi kommer mange
steg videre. Til slutt: Oppfølging av ofre er vel så viktig, sikre
at de som har blitt utsatt for vold eller overgrep, selvsagt kan
komme tilbake igjen til samfunnet på en god måte. Der har vi en
viktig jobb å gjøre.
Når det gjelder jobben mot menneskehandel,
er det viktig for oss. Det er i internasjonal sammenheng ikke så mange
ofre for menneskehandel i Norge, men vi vet at det skjer. Det er
en brutal utnyttelse av mennesker, enten det gjelder arbeid, tvang
eller prostitusjon. Nå bevilges det penger til EXIT-team i hvert
politidistrikt, dedikerte team som har kompetanse – jurister og
etterforskere som forhåpentligvis kan ta flere bakmenn – og også
flere midler til frivillige organisasjoner som jobber med å gi botilbud
og andre tilbud til ofre for menneskehandel og til prostituerte
som trenger sosiale tiltak.
Frivillige organisasjoner er også
noe som har blitt løftet i budsjettforliket. Både kriminalomsorgen,
rettshjelpsorganisasjoner og, som sagt, sosiale tiltak for ofre for
menneskehandel og prostitusjon er blitt løftet. Det er ekstremt
viktig, fordi de gjør et godt arbeid for å utfylle og for å hjelpe
dem som trenger det mest.
Domstolene er blitt løftet både
gjennom hovedforliket og i komité. Det er jeg glad for, for – som
representanten Frølich også var inne på – der er det fortsatt en jobb
å gjøre. Når vi styrker politiet så mye som vi gjør, er det viktig
at domstolene holder tritt. Derfor er jeg også glad for at vi når
det gjelder kriminalomsorgen, har klart å løse utfordringen med
de lange køene. Det er viktig at folk får lov til å sone og komme
videre så raskt som mulig. Jeg er glad for at representanten Raja
gjør forslaget om til et oversendelsesforslag, for det er ingen
av oss som ønsker at avtalen med Nederland skal vare lenger enn
den må. Dersom en løser kapasiteten i Norge, er det fint å kunne
avslutte den og putte pengene inn i den norske kriminalomsorgen,
som trenger midlene for å få en best mulig rehabilitering.
Statsråd Per-Willy Amundsen [15:49:51]: Trygghet i hverdagen
og styrket beredskap er av regjeringens aller viktigste prioriteringer.
Det avspeiler også årets budsjett for justissektoren.
Politiet leverer godt i dag, og
det skal de gjøre i fremtiden også. Nærpolitireformens strukturtiltak
ferdigstilles i løpet av 2018, og det bidrar til å frigjøre ressurser som
kan brukes til å øke kvaliteten på tjenestene. Endringskapasiteten
kan da i større grad konsentreres om bedre tjenestetilbud og bedre
kvalitet.
Det er også igangsatt en rekke
tiltak for å heve kvaliteten på etterforskning og politiarbeid i
hele landet. Med mer politiarbeid på stedet og felles straffesaksinntak
for hele politidistriktet vil dette gi resultater.
Fra 31. desember 2013 og frem til
høsten i år, 30. november, har det blitt hele 2 250 flere årsverk
i norsk politi. Av disse er rundt 1 300 politiutdannet. Det gjør
at vi nå passerer en litt historisk milepæl. For første gang i norsk
historie er det 10 000 politiutdannede i jobb for å ta vare på sikkerheten
til folk flest og tryggheten for borgerne – en prioritert oppgave,
som denne regjeringen i høyeste grad leverer på. Totalt er det 17 025
årsverk i politiet. Vi nærmer oss nå den politidekningen som vi
har tatt mål av oss å nå, at vi i 2020 skal ha en politidekning på
2 per 1 000. Tallet per dags dato er 1,89. Vi er dermed på god vei,
og igjen leverer regjeringen på et viktig område, som handler om
trygghet for befolkningen.
Regjeringen har i budsjettforslaget
for 2018 foreslått å øke politiets driftsbudsjett med 100 mill. kr.
Det er riktig, det har flere referert til, men det kommer i tillegg
til at vi viderefører de 295 mill. kr som ble lagt på bordet for
2017, og som handler om frie midler til politiet. Det er også bra
at  man i budsjettforliket har funnet rom for ekstra midler for
at de nyansatte fra Politihøgskolen skal få jobb i etaten i løpet
av 2018. Jeg forventer at dette igjen vil innrette oss mot det målet
vi har satt oss. Den sterke oppbyggingen av norsk politi fortsetter
videre.
Domstolene styrkes og moderniseres.
Regjeringens forslag for 2018-budsjettet er en fortsettelse på tidenes digitaliseringssatsing.
Regjeringen bevilger ytterligere 37 mill. kr til digitale domstoler.
Til sammen er det bevilget 235 mill. kr til IKT-prosjekter som vil
effektivisere saksbehandlingen og kommunikasjon med eksterne aktører.
I tillegg bevilges det 21 mill. kr til økt kapasitet.
Regjeringen er opptatt av kort
tid fra dom til straffegjennomføring og at politiet får de varetektsplassene
de trenger. Da regjeringen tiltrådte 16. oktober 2013, sto 1 213
personer i soningskø. Nå er denne soningskøen avviklet. Politiets
varetektsbehov er i all hovedsak dekket. Leie av fengselsplassene
i Nederland har bidratt til dette, og regjeringen har lagt opp til
å forlenge avtalen frem til september 2019.
Vi har også en historisk satsing
på beredskap. Totalt lå det i forslaget 867 mill. kr til igangsettingen
og byggingen av beredskapssenteret, tre nye politihelikopter av høy
kvalitet og styrket grensekontroll. Beredskap og trygghet for folk
flest – trygghet for borgerne – er en av statens viktigste oppgaver,
og det er et område denne regjeringen i høyeste grad leverer på.
Presidenten: Det
blir replikkordskifte.
Lene Vågslid (A) [15:55:03]: Etter forliket skal politi og
påtalemakt ifølgje innstillinga få ei styrking på 1 054 mill. kr.
Problemet er at når ein summerer det som går til lønns- og prisvekst,
ABE-kutt og andre kutt og det som er låst til investering i beredskap,
slik eg viste til i innlegget mitt, så går ein faktisk i minus.
Det er 74,6 mill. kr i minus. På toppen av dette skal nye ABE-kutt
på 0,2 pst. dekkjast inn. Eg forventar at statsråden kjenner til
tala, dei kjem frå hans eige budsjettforslag. Og berre for å presisere
det, dei 100 mill. kr som statsråden ofte seier er ei styrking av
politidistrikta, og dei 30 mill. kr som skal gå til Oslo politidistrikt,
er òg inkludert i dette reknestykket.
Kan statsråden innrømme at budsjettet
for politi og påtalemakt for 2018 inneber ei svekking av politidistrikta
og handlingsrommet deira, eller vil statsråden halde fram med å
nekte for akkurat det?
Statsråd Per-Willy Amundsen [15:56:13]: Jeg har veldig vanskelig
for å kjenne meg igjen i den beskrivelsen som opposisjonen og i
særdeleshet Arbeiderpartiet driver på med. Det er en realitet at
politiet har fått et historisk løft under denne regjeringen – det
gjelder antall ansatte, antall årsverk stiger, og vi har lagt til
grunn styrking av politiets frie midler.
Også politiet, i likhet med alle
andre offentlige etater, må legge til grunn effektivisering. ABE-kutt
er ikke noe som kun gjelder politiet, det gjelder for de aller fleste
i offentlig sektor, i statlig sektor. Det er rom for å prioritere
innenfor budsjettene også for politiet. Jeg mener at man her, som
i alle andre situasjoner, må prioritere. Politiet må foreta prioriteringer.
Det må alle i offentlig sektor gjøre, for vi må bruke pengene klokt.
Jan Bøhler (A) [15:57:37]: Etter at Meld. St. 18 for 2016–2017
om bærekraftige byer og sterke distrikter kom i vinter, skulle Politihøgskolen
utredes lagt utenfor Oslo, og jeg tok opp dette med justisministeren
den 8. mars i år. Da svarte justisministeren meg med å understreke
at dette var en utredning, og sa at
«vi skal være forsiktige med å
forhåndskonkludere med hva resultatet av utredningen blir».
Status nå er at det er i gang en
vurdering av kompetansebehovet til Politihøgskolen i framtiden,
og at selve utredningen av hva slags politihøgskole man skal ha,
dimensjonering osv., starter 1. januar. Den er altså ikke kommet
i gang. Likevel skriver Høyre og Fremskrittspartiet i budsjettinnstillingen
for justiskomiteen at de vil
«understreke at en ny, moderne
PHS skal lokaliseres utenfor Oslo».
Er statsråden enig med meg i at
det er useriøst å forhåndskonkludere på denne måten, slik han advarte
mot i spørretimen den 8. mars i år?
Statsråd Per-Willy Amundsen [15:58:41]: Det mener jeg selvfølgelig
ikke, rett og slett fordi det spørsmålet som representanten viser
til, handlet om det arbeidet som faktisk var igangsatt, og som vi
jobber ut fra. Det ligger også føringer fra Stortinget om at man
skal forsøke å få til plassering av fremtidig politihøgskole utenfor
Oslo. Så det vil bli fulgt opp i det videre arbeidet, men vi vil
komme tilbake til Stortinget med hvordan den endelige strukturen
skal se ut, og informere om det. Dette må selvfølgelig også ses
i sammenheng med dimensjoneringen av politihøgskoleutdanningen i fremtiden,
altså antall utdannede som det vil være behov for, for det må også
ses i sammenheng med at vi når måltallet i 2020 om to polititjenestemenn
og -kvinner per tusen innbyggere. Så dette må man ha en helhetlig vurdering
av. Og at man legger føringer fra Stortinget, er ikke noe nytt.
Emilie Enger Mehl (Sp) [15:59:59]: Jeg synes regjeringen
er god på kutt, og de er også gode på kutt som det er vanskelig
å forstå hva som ligger bak. Man kan ta bl.a. juryordningen som
eksempel. Det var først beregnet at det å avvikle juryordningen
skulle spare 5 mill. kr. Så kom budsjettforliket, hvor det plutselig
var lagt inn et ekstra kutt på 3 mill. kr, som en besparelse der.
I budsjettforliket som kom, lå det også plutselig inne et kutt i
bevilgningene til politiet på 6,5 mill. kr, som følge av at det
skulle bli redusert overtidsbruk. Det framstår også som et urealistisk
kutt når vi hører at politiet har for mye å gjøre, har for få på
jobb og ikke får forsterkninger, og at politiet må bruke de ressursene
de til enhver tid har tilgjengelig.
Mitt spørsmål til statsråden er:
Hva er bakgrunnen for at man plutselig har gjort disse ekstra kuttene,
og hvordan skal de ulike politidistriktene instrueres for å unngå
overtid?
Morten Wold hadde her overtatt
presidentplassen.
Statsråd Per-Willy Amundsen [16:01:03]: Alle politidistrikt
har ansvar for å håndtere sin økonomi klokt og gjøre de riktige
prioriteringene, og det er grunn til å mene at man kan bruke ressursene
enda mer effektivt, slik at man kan begrense bruken av overtid.
Det er gjennomgående, fra opposisjonen,
en kritikk av at man ikke bruker nok penger. Jeg synes det er litt underlig,
all den tid den forrige regjeringen ikke klarte å levere på justisfeltet
i det hele tatt, ikke var i nærheten av den oppbyggingen av norsk
politi og straffesakskjeden som denne regjeringen gjennomfører.
At man da legger til grunn en mer effektiv bruk av skattebetalernes
penger, mener jeg er noe som alle må sørge for. Det er vårt felles
ansvar at de pengene vi bruker innenfor offentlig sektor, det være
seg i justissektoren, utdanningssektoren eller hvor det måtte være,
brukes på en klok måte, og at de brukes til det som de skal – i
dette tilfellet å skape trygghet for borgerne.
Emilie Enger Mehl (Sp) [16:02:13]: Vi er alle enige om at
det å bruke penger effektivt er bra, men jeg opplever at statsråden
stadig vekk står for kutt inn til beinet, og når det ikke er mer
å kutte, kutter han i beinet også. ABE-reformen er et godt eksempel
på det, og det har allerede vært tatt opp.
Innenfor domstolene er også ABE-reformen
et problem. Tidligere har bl.a. Domstoladministrasjonen og Den norske
Dommerforening sagt at ABE-reformen hittil har ført til at 40–45
dommerstillinger blir kuttet. Da snakker vi ikke om kutt i byråkratiet,
men om kutt i tjenesteproduksjonen. Hvis man viderefører de kuttene,
er det anslått at det vil føre til 15–20 nye stillingskutt.
Da er mitt spørsmål igjen: Hva
får statsråden til å tro at man kan kutte i byråkratiet når det
ikke er mer byråkrati å kutte og man begynner å kutte i stillinger?
Og hvordan er kuttene i bl.a. kriminalomsorgen forenlig med at man
skal få en bedre tjenesteproduksjon og en bedre justissektor?
Statsråd Per-Willy Amundsen [16:03:13]: Det kan være en grunn
til at denne regjeringen fortsetter når en ser at alternativet til
denne regjeringen overhodet ikke kan tenke alternativt når det kommer
til hvordan man bruker penger. Det handler ikke bare om å øke budsjettene.
Det handler også om hvordan man bruker de midlene man faktisk har
til rådighet.
Når det gjelder domstolene, handler
det om digitalisering. Det handler om at man er mer effektiv, som
f.eks. med endringen som ble gjort med juryordningen, og at man
bruker pengene klokere.
Det gjelder det samme for kriminalomsorgen
og politiet: Man kan bruke pengene mer smart, på en måte som skaper
gode tjenester og leverer et godt tilbud til borgerne, uten at man
nødvendigvis må styrke budsjettene ved enhver anledning.
Så mener jeg – her som i alle andre
saker – at vi alltid vil følge budsjettsituasjonen for etatene.
Petter Eide (SV) [16:04:32]: Jeg vil veldig gjerne rette oppmerksomheten
mot det opprinnelige forslaget til budsjett, som kom for noen uker
siden. I det forslaget hadde regjeringen, Høyre og Fremskrittspartiet,
kuttet betydelige midler fra rettshjelpsordningen, altså de små
organisasjonene som gir rettshjelp til folk som har dårlig økonomi.
Jeg ble nedringt av ulike organisasjoner som var svært fortvilet.
De visste at det var veldig mange mennesker som ikke kunne få hjelp.
Denne ordningen er satt i sving nettopp fordi den skal utjevne økonomiske
forskjeller, slik at også folk som har dårlig råd, skal ha anledning
til å få rettshjelp. Vi fikk aldri noen ordentlig forklaring på
hvorfor dette tiltaket var nødvendig, så jeg ber justisministeren
om nå å forklare salen hvorfor man ønsket å kutte støtten til disse
organisasjonene.
Statsråd Per-Willy Amundsen [16:05:32]: I det opprinnelige
budsjettforslaget – og dette har jeg for så vidt gjort rede for
tidligere – valgte vi når det gjaldt rettssikkerhet, å prioritere
vergemålsordningen. Vergemålsordningen trengte et løft, og det ligger
inne et betydelig løft i budsjettet, noe som er helt nødvendig for
å ivareta viktige funksjoner som vergemål skal ha. Så det var en ren
prioritering.
Nå registrerer jeg – og jeg synes
det er godt – at de fire borgerlige partiene seg imellom har funnet
en god løsning, som gjør at man også styrker de frivillige organisasjonene.
Men det er likevel grunn for meg til å understreke at når man prøver
å fremstille det opprinnelige kuttet som lå inne i budsjettet, som
et veldig sterkt anslag mot rettssikkerheten, er det relativt overdrevet,
all den tid det var basert på omtrent det nivået vi hadde i 2015.
Så så dramatisk var det ikke, men jeg ser positivt på at vi har
klart å finne enda mer rom i Stortinget … (presidenten avbryter).
Presidenten: Tiden
er ute.
Kjell Ingolf Ropstad (KrF) [16:06:52]: En av de viktigste
utfordringene vi står overfor, er å bekjempe vold og overgrep i
samfunnet, spesielt også utfordringene på nettet. Undertegnede og
statsråden har delt et engasjement for lagring av IP-adresser, som
er krevende politisk, men som er viktig for å kunne avdekke flere
av dem som er pedofile, som utnytter barn på nettet, eller som sprer
og laster ned overgrepsbilder. Men totalt sett virker det på meg
som at man ligger langt etter. Når jeg besøker Kripos, virker det
som om vi egentlig kunne tatt veldig mange flere hvis vi hadde hatt
 kapasitet til det. Og det å jobbe enda mer målrettet og satse enda mer
på det feltet er noe som i alle fall jeg er opptatt av.
Kan statsråden si litt mer om sine
planer for det videre arbeidet for virkelig å løfte det feltet og
komme enda lenger, både for å beskytte flere og for å få tatt flere
av dem som begår overgrep, laster ned ulike bilder og gjør ulovligheter
på nettet?
Statsråd Per-Willy Amundsen [16:07:44]: Jeg setter veldig
stor pris på det spørsmålet. Dette er et av de viktigste områdene
vi må levere på – og levere bedre på – innenfor justissektoren,
for det handler om å ta vare på de svakeste av alle: barn og unge
som blir utsatt for overgrep, også på nettet. Dette er det viktig
å løfte gjennom prioriteringer, som man gjør, og jeg er veldig glad for
at man også styrket det ytterligere gjennom budsjettforliket i Stortinget.
Men det handler også om metoder, det handler om å gi politiet de
metodene de trenger for å bekjempe overgrep på nettet. Da er – som
representanten Ropstad helt riktig viste til – lagring av IP-adresser
over lengre tid enn det som er mulig i dag, et tiltak. Det utredningsarbeidet
er i gang. Jeg har gitt det prioritet og vil komme tilbake så raskt
som mulig, slik at vi får en avklaring på det. Som helt riktig påpekes,
må det avstemmes mot menneskerettigheter og den typen problematikk,
men her har jeg alle intensjoner om å komme raskt tilbake til Stortinget.
Presidenten: Replikkordskiftet
er omme.
De talere som heretter får ordet,
har en taletid på inntil 3 minutter.
Jan Bøhler (A) [16:09:15]: Som justisministeren er kjent
med, har jeg lenge vært bekymret for situasjonen når det gjelder
organisert kriminalitet og kriminelle gjenger etter at regjeringen
først fjernet begrepet «organisert kriminalitet» fra tildelingsbrevene
til politiet, som altså styrer politiets innsats, fra det ene året
til det andre, og så la ned alle org.krim-seksjonene i politiet 1. mai
i år.
Min bekymring bekreftes av de siste
tallene når det gjelder antall straffesaker som er reist med org.krim-paragrafen,
det som nå er straffeloven § 79, tidligere § 60. I 2014 var det
36 slike saker. Jeg mener ikke at det er et stort tall, men tallet
var over tre ganger høyere enn det er når det bare gjenstår noen
få dager av 2017, nemlig 11 saker i 2017, altså under en tredjedel
av det som var i 2014. Så jeg er bekymret for situasjonen når det
gjelder å jobbe langsiktig og omfattende med disse organiserte kriminelle
miljøene, og for om man greier å rettføre saker mot dem etter org.krim-paragrafen,
hvor man har høyere strafferammer og kan bruke bedre metoder.
Jeg hører også stadig fra dem som
jobber eller har jobbet med kriminelle gjenger og organisert kriminalitet
i politidistriktene i egne seksjoner, at de nå ikke får konsentrere
seg på samme måte om å jobbe langsiktig og konsentrert med dem,
men at de må rykke ut på alle slags typer kriminalitet, og at det
går utover det å avdekke strukturene, ta hovedmennene, og ikke bare
reagere fra dag til dag på det som skjer ute på gata. For problemet
er at hvis man ikke får tatt strukturene, tatt hovedmennene, så
skjer det mer og mer ute på gata, som vi dessverre har sett i den
senere tiden.
Hvis vi ser på forskjellige steder
i landet, og særlig i Oslo og noen bydeler her, har vi sett at de
kriminelle gjengenes rekruttering av unge til narkotikalanging,
til å utføre vold, til å slåss om territorier for hvor man skal selge
narkotika, har økt kraftig. Det er blitt betydelig mer utrygghet
i noen av nærmiljøene, f.eks. i Oslo sør, der en person ble bortimot
henrettet på åpen gate for bare noen uker siden.
Det er bra at regjeringen foreslår
30 mill. kr til økt innsats i Oslo sør mot dette, men det er samtidig
en innrømmelse av at situasjonen er forverret, og at man ikke har
gjort nok til nå.
Min utfordring til justisministeren
er å ta lærdommen inn over seg, at man må gjøre denne satsingen
med 30 mill. kr langsiktig, at en må gå inn i hele Oslo, i flere bydeler,
og også inn i andre politidistrikter som har samme type utfordringer,
og man må bygge opp igjen egne enheter som får jobbe konsentrert
med den store utfordringen med organisert kriminalitet og kriminelle gjenger.
Jeg håper statsråden tenker på
at da jeg sist var i justiskomiteen, gikk Fremskrittspartiet faktisk
inn for en nasjonal styrke mot organisert kriminalitet – altså ytterpunktet
av det man gjør i dag.
Nicholas Wilkinson (SV) [16:12:30]: Barn skal ikke vokse
opp med lyden av skyting og sjokkgranater i skolegården. Planen
for politiets beredskapssenter er at det skal ligge 850 meter fra
skolene og barnehagene i mitt Oppegård, og at det skal trenes med
eksplosiver og minst 3 000 skudd i døgnet på en åpen skytebane.
Barna i Oppegård vil vokse opp med lyden av eksplosiver og skudd
fra de står opp til de legger seg. Om vi visste at vi fikk mye mer
trygghet og sikkerhet for plagene, ville situasjonen kanskje vært
en annen. Men vi har store tvil om planen som den ligger, gir styrket
beredskap.
Departementsråden i Justisdepartementet
har kalt prosjektet et symbolprosjekt. Øvingsmulighetene er innskrenket
til et minimum, 22. juli-rapporten viste at vi trenger mer samtrening
mellom politiet og Forsvaret, og vi må kunne skyte fra helikopter.
Beredskapssenteret på Taraldrud løser ingen av disse utfordringene.
Skal vi bruke 2,6 mrd. kr, må vi
vite at det er verdt det. Derfor foreslår vi nå en ekstern evaluering
med sikte på å forbedre prosjektet så det gir styrket nasjonal beredskap,
bedre treningsmuligheter for politiet og mindre plager for lokalsamfunnet.
Arbeiderpartiet, Senterpartiet og SV står bak forslaget til vedtak,
og vi har flertall om Venstre stemmer for forslaget.
Den 7. juni i år sa Ola Elvestuen
fra Venstre dette om beredskapssentret på folkemøtet i Søndre Nordstrand: Vi
må ta et steg tilbake, se på ulike alternativer. Har jeg en posisjon
til å påvirke, skal jeg definitivt ta den beslutningen umiddelbart.
Elvestuen har posisjonen, og beslutningen
er foran ham.
Den 22. august i år, på Kolbotn,
gikk Abid Q. Raja enda lenger:
Hvis Venstres stemmer kreves for
å få igjennom et budsjett for å bygge dette beredskapssenteret,
så skal jeg love dere at vi skal gjøre alt vi kan. Det lover jeg
dere.
Og videre:
Hvis dere stemmer på meg, sa Raja,
kommer jeg aldri til å akseptere at et budsjett går gjennom for
å bygge det beredskapssenteret med mindre dere er fornøyd. Det lover
jeg dere.
Vel, folk i Oppegård er ikke fornøyd
med forslaget fra Venstre. Raja skryter av et uforpliktende forslag
om tilstrekkelig støydemping og involvering, men det er nå kun Venstre
som tror at dette forslaget er noe annet enn luft fra regjeringen.
Norge trenger bedre beredskap.
Vi trenger et sterkt nasjonalt beredskapssenter, der vi vet at vi
bruker pengene klokt så Norge blir tryggere i kampen mot terror. Og
senteret må bygges slik at barna i Oppegård ikke vokser opp med
lyden av skyting og sjokkgranater.
Maria-Karine Aasen-Svensrud (A) [16:15:54]: Jeg vil låne
ord fra Kriminalomsorgsdirektoratet når jeg starter dette innlegget.
«Tilnærmet uhåndterlig», er beskrivelsen fra KDI. Norsk kriminalomsorg
står altså overfor en situasjon som nærmer seg uhåndterlig. Fra
de ansatte får vi tilbakemeldinger om at det er en sterk økning
i volds- og trusselhendelser i fengslene våre. Slik kan vi ikke
akseptere at det er. Vi må ta signalene fra dem som jobber i fengslene,
på alvor. Vi kan ikke akseptere at folk går på jobb og risikerer
å komme hjem med et blått øye. Statsråden har vært kjent med disse
utfordringene over tid, men har valgt ikke å gjøre noe med det.
I stedet har regjeringen med støttepartier fortsatt med de uansvarlige
kuttene i budsjettet.
De ansattes organisasjoner har
beskrevet budsjettsituasjonen som en systematisk nedbygging av norsk
kriminalomsorg. Sulteforingen av fengslene våre vil, om den ikke
opphører, føre til flere gjengangere og farligere kriminelle. Dette
kan ikke Arbeiderpartiet akseptere. Derfor foreslår vi 60 mill.
kr mer enn regjeringen, Venstre og Kristelig Folkeparti for å ivareta
sikkerheten i fengslene og styrke det kriminalitetsforebyggende
arbeidet.
I prosessen med å synliggjøre situasjonen
i fengslene og kriminalomsorgen har jeg ved flere anledninger stilt statsråden
spørsmål om hvordan han vil sikre en forsvarlig kriminalomsorg,
og hvordan han vil få ned antall volds- og trusselsituasjoner overfor
ansatte som det i dag meldes om. Svaret fra statsråden har ikke
gitt meg god nattesøvn. I stedet for å være opptatt av å gjøre noe med
situasjonen har han fortsatt å snakke om behovet for effektivisering
og virket urovekkende fornøyd med egen innsats.
Jeg vil gjenta meg selv og understreke
det jeg mener må være hovedmålet med kriminalomsorgen. Kriminalomsorgen
skal sørge for god rehabilitering av innsatte, slik at de kan vende
tilbake til samfunnet som gode naboer for deg og meg. Jeg er nå
bekymret for at vi ikke lenger kan forvente dette, og at målet fra
regjeringens side ser ut til å være oppbevaring framfor rehabilitering.
Regjeringen bør lytte til KDI,
som i helgen ble sitert slik i Bergens Tidende:
«Nå er det vanskelig å se hvordan
vi skal håndtere nedskjæringer i flere år. Det er noe vi må gjøre
mindre av. Ett resultat vil bli økt innlåsing av de innsatte.»
KDI håper at storting og regjering
vil ta kloke valg framover. Det gjør jeg også.
Guro Angell Gimse (H) [16:18:56]: Vi har en av verdens beste
utdannelser av politifolk. Det er ikke mange land som kan skilte
med et høyskoleutdannet politikorps, og det er nok også en av grunnene
til at politiet i Norge nyter høy respekt i befolkningen. Det er
en generalistutdannelse som ligger til grunn for politistudiet, noe
jeg tror har vært en suksess i mange tiår.
Nå har Justis- og beredskapsdepartementet
gitt Politidirektoratet i oppdrag å se på hva slags kompetanse og kapasitet
framtidens politi trenger. Bakgrunnen for dette er akkurat det samme
som bakgrunnen for politireformen, nemlig at verden og kriminalitetsbildet
har forandret seg. Hvem av oss hadde vel trodd at vi skulle være linket
opp mot nettet så å si hele døgnet gjennom smarttelefonene våre?
Hvem hadde trodd at overgripere får tak i ofrene sine mens foreldrene
er til stede, vegg i vegg med barnerommet? Hvem hadde trodd at robotsamfunnet,
som vi har sett som fantasifoster i filmer og bøker, er i ferd med
å bli en del av hverdagen vår? Dette er endringer som får konsekvenser
for hvordan politiet organiserer seg. Dersom vi klamrer oss fast
til en gammel struktur for hvordan politiet er organisert, er jeg stygt
redd for at vi ikke greier å bekjempe den nye kriminaliteten. Vi
vet bl.a. at det er mangel på kompetanse innenfor både IT- og cyberkriminalitet.
Denne regjeringen tar grep og gjennomfører
nærpolitireformen, for vi vet at vi ikke kan fortsette som vi alltid
har gjort. Å legge ned lensmannskontor med få ansatte for å kraftsamle
er viktig og riktig. Et operativt rullende politi gir økt tilstedeværelse
framfor et stengt lensmannskontor. Nå er det slik at jeg har jobbet
i ti år som lensmannsbetjent på et lite kontor, og jeg må si at
det til tider å skulle passe på dette kontoret istedenfor å være aktivt
oppsøkende ute, var rett og slett ressurssløsing.
Sentralisering kaller Senterpartiet
det denne regjeringen har gjort, og det gjør for så vidt også Arbeiderpartiet
og SV. Ironisk nok: Når vi nå tar til orde for å vurdere å plassere
Politihøgskolen utenfor Oslo, opplever vi en storm av kritikk fra
Arbeiderpartiet. Det framstår litt merkelig, i lys av tidligere
uttalelser om sentralisering.
Vi har inngått et forlik med Venstre
om å vurdere å flytte statlige arbeidsplasser ut av Oslo, og det
kan innebære at Politihøgskolen blir flyttet, men avtalen med Venstre
utelukker heller ikke en lokalisering i Oslo. Det viktigste er å
sørge for at politiet får det beste utgangspunktet for å kunne forebygge
og bekjempe kriminalitet.
Himanshu Gulati (FrP) [16:22:09]: I de daglige politiske
debattene er det lett å glemme det store bildet om hvorfor vi har
gjort de endringene i politiet som vi har gjort de siste årene.
Men 22. juli 2011 avdekket stor svikt i Politi- og Beredskaps-Norge.
Tragedien som utspilte seg denne dagen, og den etterfølgende Gjørv-kommisjonen
viste oss at norsk politi denne dagen dessverre strøk og ikke var
godt nok forberedt for en slik hendelse.
Dette er grunnen til at vi har
måttet gjøre endringer de siste årene, for det politiet vi hadde
på det daværende tidspunkt, var dessverre ikke godt nok. Å endre
politiet og forbedre de operative evnene har vært nødvendig. Dette
budsjettet innebærer også et løft til politiets operative evner.
De 300 mill. kr som ble bevilget som en engangsøkning til driften
i fjor, videreføres. I tillegg legges det på 100 mill. kr ekstra,
og jeg vil berømme de fire samarbeidspartiene i Stortinget for å
finne rom for 130 mill. kr ekstra på toppen av de 400 mill. kr fra
før av.
La det ikke være noen tvil: Dette
er en satsing. Vi har også 100 mill. kr som kom på plass i revidert
nasjonalbudsjett, til investering i kjøreutstyr og annet utstyr.
Det er bestilt tre nye politihelikoptre i år, og nå i høst rulles det
ut 63 politibiler. Dette er med på å gjøre norsk politi bedre, men
det er en kontinuerlig jobb, og jobben er langt fra over.
Jeg skal gjøre noe så eksepsjonelt
for en Fremskrittsparti-politiker å sitere en tidligere Arbeiderparti-statsminister.
Gro Harlem Brundtland sa en gang de vise ord: Alt henger sammen
med alt. Det gjelder også i justissektoren. Det hjelper ikke å gi
mer penger til politiet for å ta flere røvere, for å si det på den
måten, hvis man ikke også gir mer penger til domstolene for å behandle
sakene raskere. Vi har gitt politiet store penger. I dag kom nyheten om
at politiet for første gang har over 10 000 personer med politifaglig
utdanning. Men i dette budsjettet og ikke minst i dette forliket,
som jeg vil gi Kristelig Folkeparti og Venstre mye ros for, legges
det på henholdsvis 21 mill. kr og 15 mill. kr til satsing på domstolene.
Det hjelper ikke å gi mer penger til politiet, slik at de kan ta flere
røvere, og å gi mer penger til domstolene, slik at de kan dømme
flere personer eller behandle sakene raskere, hvis man ikke i den
andre enden øker antall fengselsplasser. I dette budsjettet ligger
det inne over 700 mill. kr til et nytt fengsel i Agder med 300 plasser
og også penger til videreføring av fengselet i Nederland et år til.
Vi er nødt til å se straffesakskjeden i en helhet. Det er bra å
satse på politiet, men vi må også satse på domstolene. Vi må også
satse på fengselsplasser fordi budsjettet handler ikke bare om penger.
Det handler også om å se helheten, for hvis penger var den eneste
løsningen på alle problemer, hadde vi ikke hatt noen politiske problemer
i Norge.
Siv Henriette Jacobsen (A) [16:25:24]: Jeg vil også i denne
sal få lov til å uttrykke en sterk bekymring fra grensefylket Østfold.
Grenseoverskridende kriminalitet er et økende problem. Mennesker,
narkotika, alkohol og sigaretter smugles over grensa daglig med
stadig flere utspekulerte metoder.
Skal vi stoppe kriminalitet her
i landet, må vi stoppe den der den kommer inn, nettopp på grensa.
Det handler om komplisert og grenseoverskridende kriminalitet som
krever dedikerte styrker, spesialisering, fagkompetanse – og lokalkunnskap.
Nærpolitireformen har systematisk fjernet lensmennene i grensekommunene.
Aremark har mistet sin lensmann, og lensmannen i Marker står nå
for tur. Det er også spådd usikkerhet om lensmannskontoret i Aurskog-Høland.
Det er fristende å tro at når man
gjør dette, ser man på innbyggertallet i de gjeldende kommunene
og ikke på funksjonen som en grenselensmann har. Lensmannen i Marker
bekreftet i samtale at mer enn halvparten av hans oppdrag dreier
seg om grenseoverskridende kriminalitet. Ja, også tolletaten er
svært bekymret og har uttrykt dette. Hvordan kan det ha seg at man
svekker lensmannsfunksjonen langs grensa uten å ta inn over seg hvilken
funksjon disse har? De står i førstelinjetjenesten mot innføring
av kriminalitet til Norge. Med nærpolitireformen blir grensepasseringene
på Ørje, ved E18, og på Svinesund, E6, stående ubemannet. Det er
vanskelig å forstå at sikkerhet og beredskap langs grensa skal bli svekket
på denne måten.
Rowena von Ohle (FrP) [16:27:31]: Før valget i 2013 var en
rekke partier skeptiske til et eget dyrepoliti. Arbeiderpartiet
og Jan Bøhler uttalte at det var Mattilsynet som skulle sikre dyrenes
rettssikkerhet, og Arbeiderpartiet var imot dyrepolitiet. Nå er
vi på full fart mot et landsdekkende dyrepoliti. Det er en seier
jeg og Fremskrittspartiet er stolte av å ha kjempet fram.
Fremskrittspartiet har i regjering
sørget for opprettelse av dyrepoliti i Sør- og Nord-Trøndelag, Rogaland, Østfold
og Akershus. I 2018 vil også Hordaland, Sogn og Fjordane, Hedmark
og Oppland få dyrepolitienheter.
På landsmøtet i 2017 vedtok Fremskrittspartiet
å få på plass et landsdekkende dyrepoliti. Nå er vi i gang med å
oppfylle dette løftet. For Fremskrittspartiet handler kampen for
et dyrepoliti om hva slags samfunn vi ønsker oss. Fremskrittspartiet
ønsker et samfunn som står på offerets side, helt uavhengig av om
offeret har fire poter eller to ben.
Dyrepolitiets første pågripelse
var av en mann som hadde flådd, mishandlet og drept en katt. Som
følge av dyrepolitiets arbeid ble det også avslørt at dyremishandleren
hadde barneporno og fantaserte om å drepe og voldta jentebarn i
niårsalderen.
For oss dyrevenner er det en selvfølge
at mishandling av og overgrep mot dyr skal etterforskes og straffes.
For å sikre at voldssaker mot dyr blir prioritert, er det derfor helt
nødvendig med et eget dyrepoliti, men vi må dessverre ta inn over
oss at det finnes sterke krefter som mener at politiet utelukkende
skal verne menneskers interesser. Det er likevel litt positivt at
vi ikke trenger å gå så langt for å overbevise også disse menneskene
om nødvendigheten av et dyrepoliti.
Et dyrepoliti er et av de viktigste
tiltakene for å forebygge vold og overgrep mot mennesker. I USA
har FBI oppgradert dyrekriminalitet til en kategori A-forbrytelse,
nettopp fordi de har sett at så mange av de groveste overgriperne
også begår dyremishandling.
Dyrene har ingen egen stemme og
er helt avhengig av oss mennesker. Både dyr og mennesker fortjener
å tas på alvor. Kampen for et nasjonalt dyrepoliti handler om hva
slags samfunn vi ønsker oss, og i Fremskrittspartiet er vi krystallklare:
Vi gir oss ikke før både dyr og mennesker over hele landet har den
tryggheten de fortjener.
Geir Inge Lien (Sp) [16:30:35]: Brann- og redningstenesta
har gått gjennom store endringar dei siste åra. Gjennom PLIVO skal
brannmannskapet vurdere å gå inn i skarpe situasjonar dersom dei
kjem før politiet. Mens ein ventar på ambulansen, har ein også gjeve
helserelaterte oppgåver til brannvesenet. Det betyr at kommunane
må ta ein større del av kostnadene for staten.
Det er viktig at brann- og redningstenesta
er tilgjengeleg der folk bur. Brann- og redningstenesta består av både
heiltidspersonell og deltidspersonell som gjer ein god og solid
innsats for å tryggje befolkninga i Noreg.
Deltidsmannskap har eg lyst til
å kome litt nærare inn på no. Dei har lokalkunnskapen og ei stor
breidd i sin faglege bakgrunn. Dei er ofte den første naudetaten som
er på skadestaden, og har kompetanse til viktige oppgåver. Det er
difor viktig at vi legg til rette for å oppretthalde og rekruttere
deltidsmannskap og sikrar gode vilkår for lokale brann- og redningsvesen.
Regjeringa har gjeve DSB i oppdrag
å leggje fram eit forslag til revidert dimensjoneringsforskrift
som skal vere tilpassa større brannvesen og brannsamarbeid. I forslaget
ligg det bl.a. inne eit nytt krav om at kvart brann- og redningsvesen
skal ha tre heile fulltidsstillingar. Dette er eg sterkt kritisk
til så lenge finansiering ikkje følgjer med. Mange kommunar kan
ikkje forsvare økonomisk å ha tre fulltidsstillingar, og då vil
dei verte tvinga til å gå inn i større brannvesen, slik regjeringa
ønskjer, og leiinga vert dermed sentralisert. Dette inneber fleire
negative sider, deriblant at kommunane kan miste råderetten over
ressursar og moglegheita til å fatte beslutningar om investeringar
og dette som gjeld mannskapet også.
Senterpartiet er med på eit forslag
om at regjeringa skal fremje ei stortingsmelding om brann- og redningstenesta.
Dette er eit viktig forslag. Eg saknar at ein ser heilskapen i rolla
til brann- og redningsmannskapet, inkludert forståinga for dei økonomiske
konsekvensane for kommunane. Difor er det viktig med ei stortingsmelding,
slik som fleirtalet i justiskomiteen ønskjer.
Den reviderte dimensjoneringsforskrifta
må leggjast på is inntil det er gjort ein slik grundig gjennomgang
av brann- og redningstenesta.
Sigbjørn Gjelsvik (Sp) [16:33:40]: Jeg skal gi justisministeren
rett på ett område, og det er at resultat i politikken handler ikke
om evnen til å bruke mest mulig penger eller øke antall ansatte
mest mulig. Nei, resultatet f.eks. når det gjelder Politidirektoratet,
er ikke klokt når en har økt antall ansatte med nesten det dobbelte,
i et direktorat som for øvrig Fremskrittspartiet tidligere var for
å legge ned.
Det som er viktig innenfor justissektoren
og innenfor politiet, er å sørge for å gi folk i hele landet trygghet,
det er å sørge for at politiet er i nærheten når folk trenger det,
og det er å sørge for at politiet rykker ut og ivaretar sikkerheten
til folk. I mitt eget hjemfylke, Akershus, viser tall som justisministeren
selv har lagt fram, at antall pågripelser har gått ned i hele fylket,
og antall henleggelser har gått opp. Med den gigantiske sentraliseringen som
denne regjeringen har sørget for, i kombinasjon med at en ikke bevilget
nok penger til politidistriktene, går det ikke i hop. Tillitsvalgte
i politiet advarer. Det er lensmenn som advarer. Lederen for Politiets
Fellesforbund i Øst politidistrikt kalte det politibudsjettet som ble
lagt fram fra regjeringens side, for en skandale. Men det som også
bør føre til en viss grad av bekymring, ikke bare en viss grad,
men en stor grad av bekymring for det flertallet i denne salen,
er at departementsråden i Justisdepartementet, som sitter med ansvar
for gjennomføring, har sagt om forslaget til politibudsjett at driftsbudsjettet
til politiet i beste fall står i null, samtidig som en har store
prosjekter som skal gjennomføres. Det er ikke noe særlig tillitvekkende,
og det er ikke i samsvar med den skjønnmalingen som representanter
fra regjeringspartiene her forsøker å gjøre.
Senterpartiet støtter etablering
av beredskapssenter for politiet. Samtidig er vi opptatt av at beredskapssenteret
skal bidra til å styrke beredskapen i hele landet, at politiet skal
bli gitt bedre treningsforhold, og at en skal sørge for ytterligere
støydempende tiltak. Derfor er det behov for en ekstern gjennomgang
av prosjektet, og her sitter Venstre med nøkkelen. Med all den bekymring
og med alle de berettigede motforestillinger som har kommet, også
igjen fra departementsråden i Justisdepartementet, er det god grunn
til å gå gjennom prosjektet på nytt. Her sitter altså Venstre med
nøkkelen. Jeg håper virkelig at de støtter forslaget fra Arbeiderpartiet,
SV og Senterpartiet om en ekstern gjennomgang.
Frida Melvær (H) [16:36:52]: Å kjenne seg trygg i og utanfor
sin eigen heim er viktig for den grunnleggjande kjensla av fridom
og for å bevare tilliten som kjenneteiknar det norske samfunnet.
Risikobildet kan endre seg raskt, og beredskap må av den grunn jamleg
evaluerast og tilpassast.
Det har vore store utfordringar
òg dette året rundt omkring i landet vårt, m.a. i Utvik i Sogn og
Fjordane i sommar, der store delar av sentrum av bygda vart teken av
jordskred, og under den omfattande flaumen på Sørlandet i haust.
Rett før helga førte enorme nedbørsmengder til jordskred på Osterøy
i Hordaland, med fatale konsekvensar, der òg eit menneskeliv gjekk
tapt.
Det er eit stort og krevjande arbeid
å vere i forkant av ulike scenario og hendingar – kanskje er det
umogleg. Men når krisa er der, må alle aktørar vere i stand til
å lese situasjonsbildet raskt, kjenne si rolle, kunne samhandle og
setje i verk rett handling.
Terror, alvorleg kriminalitet,
naturkatastrofar, ekstremvêr og digitale angrep er noko av det trusselbildet som
vi omgjev oss med i dag. Samtidig opplever vi at verda rundt oss
vert meir uføreseieleg. Arbeidet med samfunnstryggleik og beredskap
er fordelt på ei rekkje ulike etatar og tilsyn. Regjeringa byggjer
no stein på stein for å profesjonalisere, forsterke og samordne
samfunnstryggleikskjeda. Betre koordinering og heilskapleg oversikt
vil føre til at samfunnet vert betre rusta til å handtere alvorlege
hendingar i framtida.
Direktoratet for samfunnssikkerhet
og beredskap støttar Justis- og beredskapsdepartementet i samordningsrolla,
og dei har utvilsamt ei stor og omfattande arbeidsoppgåve, som dei
forvaltar med største alvor. DSBs analyse av ulike krisescenario
bidreg til eit meir samordna beredskapsarbeid ved at dei ulike aktørane
har eit felles planleggingsgrunnlag.
Å sikre liv og helse og kritiske
samfunnsfunksjonar er det overordna målet for arbeidet med samfunnstryggleiken.
Regjeringa har teke ansvaret på stort alvor og gjort mykje for å
forsterke beredskapen i landet vårt dei seinare åra. Ved budsjettet
for 2018 er samfunnstryggleiksområdet prioritert og ytterlegare
styrkt gjennom at det vert etablert eit beredskapssenter på Taraldrud.
Vi får på plass 3 nye politihelikopter, 16 nye redningshelikopter,
og det vert løyvt heile 3,2 mrd. kr totalt til drift, vedlikehald
og modifisering av dagens redningshelikopter. Arbeidet med å etablere
ein offentleg fagskule for brann- og redningspersonell held fram.
Sivilforsvaret vert styrkt med ei ny og betre ordning for godtgjersle,
og i tillegg kjem det meir pengar til utstyr og materiell.
Lene Vågslid (A) [16:40:07]: No har Noreg og Stortinget ved
fleirtalet der brukt nesten 1 mrd. kr på å leige fengselsplassar
i Nederland. Arbeidarpartiet har vore mot det heile vegen. Det har
òg eigentleg Venstre vore.
I dag tidleg gledde eg meg over
at eg såg både forslaget frå Venstre og det som eigentleg burde
vere klart, at det er eit fleirtal på Stortinget for å avvikle avtala
med Nederland. Så kjem ein ganske heseblesande representant Raja
inn i debatten her før i dag og seier at Venstre vil gjere det om
til eit oversendingsforslag. Då er politikken til Venstre, og det
forslaget, null verdt.
I dag kunne me ha vedteke å avvikle
avtala og heller bruke over 89 mill. kr på norsk kriminalomsorg,
noko som ein verkeleg treng. Det er trist å registrere at på fyrste
dag av forhandlingane der Venstre skal inn og forhandle om regjering
med Høgre og Framstegspartiet, skjer dette knefallet. Eg håpar,
Abid Q. Raja, viss du kan høyre meg, at Venstre kjem tilbake i salen
og gjer greie for kvifor dei gjer dette. Det er trist å sjå at Venstre
ikkje greier – på den fyrste dagen der dei skal inn og forhandle med
Høgre og Framstegspartiet – å stå for sin eigen politikk.
Venstre og Abid Q. Raja seier til
NTB i dag at dei har tillit til at regjeringa fylgjer opp dette,
og ser fram til ein framdriftsplan for korleis me kan gjere det.
Men dette er ikkje vanskeleg. Avtala med Nederland går ut i september
til neste år. Då er det berre å ikkje inngå den avtala og heller
bruke dei pengane på eksisterande fengsel i Noreg, begynne å byggje
ut eksisterande fengsel som i Skien og som i Halden.
Difor håpar eg – det er framleis
nokre timar att til votering – at Venstre gjer det Venstre meiner,
og stemmer for Arbeidarpartiets forslag, som fleirtalet i komiteen står
bak, om å avvikle avtala med Nederland i september 2018. Det hadde
vore å vere rakrygga og stå for det ein har sagt, og eg meiner det
er ein utruleg dårleg start for Venstre viss dei vurderer å gå inn
i denne regjeringa med ein slik start som me har sett i dag.
Presidenten: Presidenten
vil minne om at innleggene skal rettes til presidenten, og ikke
henvendes til representanter som ikke er til stede i salen.
Petter Eide (SV) [16:43:09]: Jeg vil aller først si at jeg slutter
meg 100 pst. til det tidligere taler uttrykte, og kan også varsle
at SV kommer til å legge fram et representantforslag om akkurat
den saken knyttet til fengslene i Nederland.
Nå til en helt annen sak: SV er
opptatt av at Norge er en humanitær stormakt og skal fortsette å
være det, at vi har en rekke store og viktige internasjonale forpliktelser,
og at vi skal ta internasjonalt ansvar. Derfor har vi de siste to
årene, siden sommeren 2015, hatt flere marinefartøyer i Middelhavet
for å plukke opp flyktninger. Disse operasjonene ønsker nå den sittende
regjeringen å legge ned. De som har vært imot at de skal legges
ned, vil tape avstemningen om dette i dag.
Operasjonene i Middelhavet har
vært en del av forsvaret av Schengens yttergrense. Det er tolv fartøyer
i dag som deltar i dette. Målet har vært å ta opp båtflyktninger,
dere kjenner alle sammen denne saken godt. De har tatt opp 50 000
båtflyktninger de siste to årene. Mange av disse flyktningene ville
under andre omstendigheter ha druknet. Totalt i år er det over 150 000 flyktninger
som har kommet over havet. Allerede i år er det 2 700 som har druknet.
Regjeringens begrunnelse, at det ikke lenger er behov for redningsbåter
i området, er for meg helt uforståelig. 2 700 mennesker har druknet. Det
betyr at det er et voldsomt behov for dette.
Spesielt Fremskrittspartiet har
kritisert Triton-operasjonene fordi de mener at de har en såkalt
pull-effekt, at den tiltrekker seg flyktninger, så å si. Noen har
til og med kalt dette for en ferje for flyktninger. Men flyktninger
skyldes krig, fattigdom, forfølgelse og ikke minst desperasjon.
Å avslutte dette oppdraget ville være en katastrofe for mange tusen
mennesker.
Det er med stor skuffelse jeg registrerer
at Venstre har blitt med på dette forslaget. Kuttet i bidraget til
Triton vil ha veldig åpenbare konsekvenser. Vi vedtar dette kuttet i
dag, og dere som stemmer for det, skal vite at følgende vil skje:
Færre båtflyktninger vil bli reddet, mange båtflyktninger, kanskje
flere hundre, vil drukne. Sivile båter, norske handelsskip, får
igjen oppgaven med å plukke opp båtflyktningene. Slik var det før
2015, og det var bl.a. presset fra disse som gjorde at vi fikk på
plass denne ordningen.
SV ønsker i sitt reviderte budsjett
å opprettholde denne saken. Vi kommer til å bli nedstemt i dag,
men jeg vil at folk her skal vite at det er katastrofalt at man
ser gjennom fingrene med at man ikke lenger utøver et så viktig
humanitært bidrag i Middelhavet.
Presidenten: Presidenten
minner igjen om at innleggene skal rettes hit, ikke til forsamlingen
i salen.
Lise Christoffersen (A) [16:46:43]: I innstillinga til justisbudsjettet
trekker Arbeiderpartiet fram en viktig skillelinje mellom den rød-grønne
regjeringa og dagens Høyre–Fremskrittsparti-regjering. Der vi la
fram en egen stortingsmelding om kampen mot organisert kriminalitet
og fulgte opp videre, har dagens regjering lagt ned alle seksjonene
mot organisert kriminalitet i politidistriktene. Det er bekymringsfullt
på mange måter.
Vi som sitter i arbeids- og sosialkomiteen,
er spesielt bekymret for den økende arbeidslivskriminaliteten, som
sprer seg fra bransje til bransje. Tidligere i år ble det påvist
hvordan de kriminelle nettverkene, via byggebransje, renhold osv.,
nå også er på vei over i helse- og omsorgssektoren. Avdekkes ett
kriminelt nettverk, flytter de seg videre til nye virksomheter og
nye bransjer. Arbeidstakerne lider under dette, de seriøse arbeidsgiverne
likeså. Denne formen for kriminalitet undergraver i realiteten hele
fundamentet for det norske velferdssamfunnet. I tillegg rammes vi
som forbrukere, og enda mer betenkelig er det at dette også kan
komme til å gå på pasientsikkerheten løs.
Den rød-grønne regjeringa startet
arbeidet med å etablere sentre mot arbeidslivskriminalitet. Høyre
og Fremskrittspartiet har for så vidt fulgt opp akkurat det, men
det går for smått. Riksrevisjonen har tidligere kritisert Erna Solbergs
regjering for å gjøre for lite i kampen mot den organiserte arbeidslivskriminaliteten.
Under arbeids- og sosialkomiteens høring om vårt budsjett for 2018
var kritikken helt entydig. Flere av arbeidslivets parter slo fast
at det satses altfor lite. Spekter var tydelige på at a-krimsentrene
må styrkes, LO ba om en betydelig satsing på Arbeidstilsynet, Unio
framhevet at innsatsen mot arbeidslivskriminalitet må styrkes, YS
spurte hvor satsingen er i budsjettet, Byggenæringens Landsforening
kritiserte kuttet i bevilgningene til Arbeidstilsynet og etterlyste
flere a-krimsentre i byene.
Arbeiderpartiet stilte på sin side
budsjettspørsmål om hvilke nye tiltak mot arbeidslivskriminalitet
som fremmes i budsjettet for 2018. Regjeringa svarte at det ikke
var foreslått nye satsinger. Mens det avdekkes stadig flere og mer
alvorlige eksempler på sosial dumping, grov utnytting av arbeidstakere
og kriminalitet i det norske arbeidslivet, er det altså ingen økt
satsing fra regjeringas side. Heller ikke kom det noe i budsjettforliket.
Arbeiderpartiet la i sitt alternative
budsjett inn 64 mill. kr. fordelt mellom Arbeidstilsynet, Petroleumstilsynet,
Økokrim, Skatteetaten, treparts bransjeprogram, regionale verneombud
og et nytt senter mot arbeidslivskriminalitet. Vi ble nedstemt.
Dessverre er kampen mot arbeidslivskriminalitet fortsatt et område
der det går et skille mellom en aktiv rød-grønn og en mer passiv
mørkeblå politikk.
Emilie Enger Mehl (Sp) [16:50:02]: Kriminalomsorgen står
nå overfor store utfordringer, som ikke løses med det budsjettforliket
som foreligger. Senterpartiet mener at forlikspartene på fengselsområdet
prioriterer grunnleggende feil, og vi gjør helt andre prioriteringer
i vårt budsjett.
Siden 2013 har ABE-kuttene ført
til et nedtrekk på hele 150 mill. kr i fengslenes driftsbudsjetter.
Mindre byråkrati og mer effektiv
drift er i seg selv positivt. Men situasjonen er nå slik at kuttene
går ut over den jobben som gjøres i hverdagen, i møtet mellom ansatte
og innsatte. I stedet for å bruke penger på å bedre forholdene i
norske fengsler og bygge nok fengselsplasser her fort nok velger
forlikspartene å opprettholde leieavtalen med Nederland om fengselsplasser,
til en kostnad på over 300 mill. kr årlig – dette til tross for
at fengselskøene er borte og vi har ledig kapasitet her i Norge av
samme type som i Nederland. I tillegg er det slik at de eneste som
egentlig ønsker denne avtalen, er Høyre og Fremskrittspartiet. Likevel
får de gjennomslag for det, med støtte fra Venstre og Kristelig
Folkeparti.
Senterpartiet mener at det å leie
fengselsplasser i utlandet for norske statsborgere som mot sin vilje
skal sone der, er grunnleggende feil, og at Kristelig Folkeparti og
Venstre har hjerte til å la den praksisen fortsette, er uforståelig.
I Senterpartiets alternative budsjett
legger vi ikke inn penger til å fornye leieavtalen med Nederland,
men bruker heller pengene på å bedre driften av norske fengsler og
bygge ut fengselskapasiteten fortere enn det regjeringen legger
opp til.
Mange fengsler er nå skåret til
beinet når det kommer til ressurser. Nedbemanning, ekstremt høyt
arbeidspress, tidvis høyt sykefravær og manglende mulighet til å
kalle inn vikarer ved fravær er den virkeligheten som vi har – og
det igjen går ut over de innsatte. Over flere år har vi sett en
økning av vold og trusler, vi har sett økt bruk av isolasjon, belteseng
og tvangsmidler overfor innsatte og kutt i rehabiliteringsprogram
og aktiviteter.
I Norge har vi ikke livstidsstraffer.
Unntatt i helt spesielle tilfeller skal alle straffedømte ut igjen
i samfunnet. Det er nesten nødt til å gjenspeile seg i måten vi
håndterer straffedømte på. Straff skal ikke bare virke gjengjeldende
og preventivt; det skal også virke rehabiliterende. Vi skal hjelpe
de straffedømte til å komme tilbake til samfunnet og hindre tilbakefall.
Senterpartiet er helt tydelig på
at kriminalomsorgen trenger et innhold som sikrer rehabilitering
og oppfølging av de innsatte. Derfor prioriterer vi også økte midler
til fengslene.
Dag Terje Andersen (A) [16:53:16]: Representanten Lise Christoffersen
tok opp spørsmålet om arbeidslivskriminalitet, og det er ganske
påfallende at justisministeren ikke fant anledning til å nevne det
i sitt hovedinnlegg i det hele tatt, når vi står overfor et av de
store samfunnsproblemene i Norge for tida. Men det stemmer med inntrykket
av regjeringas manglende engasjement på det saksområdet. Som representanten
Christoffersen sa, er det sånn at da vi i år spurte arbeidsministeren
hvilke nye tiltak som nå settes inn i kampen mot arbeidslivskriminalitet,
fikk vi akkurat det samme svaret som da vi stilte det samme spørsmålet
for et år siden: ingen nye tiltak. Det er ganske dramatisk at regjeringa
altså ikke viser engasjement for et av de store samfunnsproblemene,
men tvert imot må drives fra skanse til skanse for i det hele tatt
å gjøre noe etter krav fra opposisjonen, og ikke minst etter krav
fra arbeidslivets parter.
Så sa statsministeren den 15. november
her i Stortinget at nå begynner vi å se resultater av tiltak mot
arbeidslivskriminalitet «i form av domfellelser», men da representanten
Arild Grande stilte spørsmål til justisministeren, svarte justisministeren
at han ikke kan synliggjøre noen resultater eller dokumentere dem.
Det er nok riktig som Einar Haakaas
og andre skriver, og som Riksrevisjonen sa i en rapport til Stortinget
i fjor, at det er total mangel på oppfølging fra regjeringa av tiltak
mot arbeidslivskriminalitet.
I Vestfold har vi et veldig godt
prosjekt som heter Medbyggerne. Arbeids- og sosialkomiteen i forrige
periode var der og besøkte det, og jeg vil anbefale justisministeren,
istedenfor å himle med øynene, kanskje å ta en tur dit og se på
det prosjektet. Der er det nemlig sånn at offentlige myndigheter,
politiet, Arbeidstilsynet og Skatteetaten, har gått sammen med LO
og NHO, men også med byggenæringen totalt sett, og ikke minst med byggevareforretningene,
som ofte observerer at det skjer mye handel med kontanter fra en
krøllete seddelrull i lomma, og faktisk fått til et system der det
nå er vanlig at Fellesforbundets representant eller NHOs representant
i prosjektet får varsler som ikke bare innkommer, men som også følges
opp med handling.
Jeg vil henlede oppmerksomheten
mot dette for justisministeren, for det er mulig for justisministeren
å bidra med noe til det prosjektet. Det er mulig for arbeidsministeren
å bidra, ja, det er også mulig for kommunalministeren å bidra til
å bygge det prosjektet videre i det nye tvangssammenslåtte fylket,
Vestfold og Telemark, hvor vi nå har et prosjekt.
Tuva Moflag (A) [16:56:40]: Den 22. august i år holdt representanten
Raja et innlegg foran Oppegård rådhus hvor han lovet følgende –
og jeg siterer: Hvis Venstres stemmer kreves for å få gjennomført
et budsjett for å bygge beredskapssenteret, så lover jeg at vi skal
gjøre det vi kan for at skytebanen skal bygges inn, støymurene skal
opp, og støyen skal ned på et minimum.
Jeg lurer rett og slett på om Venstre
er fornøyd med det de har oppnådd i budsjettforhandlingene når det gjelder
beredskapssenteret. Jeg lurer også på om representanten Raja mener
han nå holder det han lovet i valgkampen.
Raja uttalte videre til de frammøtte
22. august: Hvis dere stemmer på meg, kommer jeg aldri til å akseptere at
et budsjett går igjennom for å bygge det beredskapssenteret, med
mindre dere er fornøyd med at støyen er på et minimum.
Jeg vil minne representanten Raja
på at folk i Oppegård kommune har stemt på Venstre nettopp på bakgrunn
av dette budskapet, og jeg vil derfor utfordre Venstre til å støtte
forslaget som er fremmet av SV, Senterpartiet og Arbeiderpartiet
om å be regjeringen gjennomføre en ekstern evaluering av den videre
framdriften for bygging av politiets nasjonale beredskapssenter på
Taraldrud, med sikte på å forbedre prosjektet sånn at det gir styrket
nasjonal beredskap, bedre treningsmulighet for politiet og mindre
plager for lokalsamfunnet. Evalueringen skal ikke forsinke framdriften
for beredskapssenteret.
Det kan ikke være så farlig å stemme
for dette forslaget, særlig ikke med de lovnadene man har gitt lokalbefolkningen
i området.
Guro Angell Gimse (H) [16:59:03]: Da regjeringen Solberg
tok over regjeringsmakten i 2013, var fengselskøen en akilleshæl.
1 200 sto i fengselskø. Det ble satt i gang et storstilt oppryddingsarbeid
hvor også etterslep på vedlikehold og plan for nye fengsler var
en del av satsingen. Alternativer som soning med fotlenke og soning
på rusinstitusjoner ble styrket, og det ble satset på overføringsavtaler
om soning i domfeltes hjemland. Det ble også inngått en midlertidig
avtale med Norgerhaven i Nederland for innsatte som skulle sone
på høysikkerhet. Resultatene lot ikke vente på seg. Fengselskøen
er redusert fra 1 200 til 150 domfelte.
Arbeiderpartiet, Senterpartiet
og SV ønsker nå å si opp denne avtalen, og det er før vi har kapasitet
til å ta unna soningskøen her hjemme i Norge. Vi har hele tiden
framholdt at løsningen i Nederland er midlertidig. Men før vi får
nye fengselsplasser opp å gå i Norge, er dette uforsvarlig. Regjeringen
er i ferd med å realisere den største utbyggingen av nye fengsler
på mange tiår. Når Agder fengsel står klart og ferdig bygd i 2020,
har vi en annen situasjon. Hva vil Arbeiderpartiet, Senterpartiet
og SV gjøre i mellomtiden – la høysikkerhetsfanger stille seg i
lange køer igjen, fylle fengslene til randen, noe som utfordrer
soningsforholdene i norske fengsler, eller utvide bruken av soningsmetoder
med elektronisk kontroll til å gjelde domfelte med alvorligere straffer?
Det er en mangel på høysikkerhetsfengselsplasser
i Norge. Trenden er nå at dommene blir lengre, soning av kortere
straffer har gått ned. Vi dekker dagens behov for høysikkerhetsplasser
ved å sende innsatte til Norgerhaven. Soningsavtalen har også ført
til at belegget i norske fengsler har gått ned. Det ligger nå på
90 pst., noe som gjør at innsatte får bedre soningsforhold her i
landet. Det fører også til at flere ansatte er til stede per innsatt, noe
som gir bedre kontroll, nedgang i vold og trusler og færre eller
ingen dubleringer. Vi får muligheten til å spare penger, og vi kan
tømme og pusse opp hele avdelinger. Det er en viktig avlastning.
Mye skjer i kriminalomsorgen, og
mye må ryddes opp i etter åtte år med rød-grønt styre hvor vedlikehold av
fengsler og fengselskøer var nedprioritert. Derfor trenger vi faktisk
Norgerhaven for å komme i mål. Om ikke går vi tilbake til lange
køer og overfylte fengsler. Når 1 200 domfelte står i kø, undergraves
dessuten den alminnelige rettsfølelsen. Hensynet til pårørende og domfeltes
liv settes på vent.
Peter Frølich (H) [17:02:14]: Dette er jo etter hvert blitt
en ganske oppsiktsvekkende debatt å høre på. Jeg synes det er oppsiktsvekkende
å høre på partier som klager på en avtale som har fikset nettopp
det de selv aldri klarte å gjøre, nemlig å få bukt med soningskøene.
La oss gå tilbake til forrige regjering.
Det satt på et tidspunkt over 2 000 mennesker i soningskø, jeg tror
tallet er nærmere 2 500 – 2 500 personer som setter livene sine
på pause, som fører til sprengt kapasitet i fengselet, som fører
til at potensielt farlige mennesker må gå fri, få redusert straff
eller i noen tilfeller faktisk går helt fri.
Politikerne på venstresiden manglet
rett og slett kreativiteten og handlekraften til å gjøre noe med
disse køene. De gjorde det som politikere har gjort så ofte før dem,
nemlig bare pratet og pratet og pratet om at dette er et problem
man skal løse, men det var ingen som hadde den handlekraften som
denne regjeringen har vist ved å inngå Nederland-avtalen. Ja, den
er litt dyr. Ja, det er juridisk nybrottsarbeid. Det er jo hele
poenget med å prøve en ny løsning.
Hvis det ikke skulle være vanskelig
og litt tøft å få bukt med soningskøene, hadde det ikke vært noen
kunst, det hadde ikke vært noe problem. Det krever rett og slett
litt politisk mot å få det til. Venstresiden lot være. Det er helt fair,
det er helt greit. De valgte å holde på lange soningskøer og heller
bygge litt her og bygge litt der med åtteårsperspektiv, tiårsperspektiv,
og håpet at soningskøene skulle forsvinne. Det gjorde de ikke. Men da
må man være ærlig på at man ikke ville ta de nødvendige grepene.
Det som gjør denne kritikken ekstra
vanskelig, er at det er de samme partiene som nå kritiserer denne
avtalen, som selv torpederte en reform av kriminalomsorgen som kunne
frigjort midler, og på toppen av dette nå truer med å dra vekk grunnlaget
for Nederland-avtalen og sende nesten to fullsatte fly med innsatte
tilbake til Norge, uten å vite konsekvensene. Det er toppen av uansvarlighet.
Først klarer de altså ikke å fikse fengselskøene, så kritiserer
de løsningen som fikset fengselskøene, så torpederer de reformen
som frigjør midler i fengslene, så klager de på manglende midler
etterpå, og så vil de avskaffe Nederland-avtalen og risikere å få
fengselskøene tilbake igjen, uten å vite konsekvensene. Det er ett ord
for dette, og det er uansvarlig. Det er et klassisk eksempel på
at vi er «damned if we do and damned if we don’t».
Himanshu Gulati (FrP) [17:05:23]: Det er ikke uvanlig at
vi står her og diskuterer politiske problemstillinger i Norge, og
også ulike løsninger. Men det er ganske spesielt at vi sitter her
og diskuterer en løsning som faktisk har fungert. Fengselet i Nederland
har fått bort soningskøene i Norge. Det er litt ekstra spesielt
at de partiene som er de største motstandere av denne løsningen,
er de samme partiene som etterlot seg en soningskø på 1 200. Vi
snakker altså om at man synes det er bedre at dømte kriminelle skal
gå rundt i gatene i Norge, enn at de sitter i et fengsel i Nederland.
Det er ikke noe mål for denne regjeringen
at ordningen med fengselet i Nederland skal vare i mange år. Det var
ment som en midlertidig løsning fordi vi ønsket å få på plass flere
fengselsplasser i Norge. Og det er nettopp det vi gjør i dette statsbudsjettet.
Over 700 mill. kr til et nytt fengsel i Agder gjør at 300 nye plasser
skal stå klare der om få år. Det viser at vi satser på kriminalomsorgen.
At enkelte partier velger å bruke
så mye tid på å gå imot den største løsningen vi har hatt på soningskøen
i Norge på mange år, må jeg si jeg synes er spesielt. Jeg var selv
i Nederland tidligere denne måneden og så på det arbeidet som gjøres
der. Jeg vil gjerne gi kriminalomsorgen og direktoratet stor skryt
for det arbeidet som er gjort. Det er et veldrevet fengsel med høy
tilfredshet blant både ansatte og innsatte. Det er et sted hvor
nesten 80 pst. av de innsatte har utenlandsk statsborgerskap, og veldig
mange av dem skal ut av Norge etter soning. Det er også et perspektiv
å ha med seg når det gjelder dette fengselet. Og det er et fengsel
som har gitt mye lærdom både til norsk og til nederlandsk kriminalomsorg.
Senterpartiet har foreslått at
denne avtalen skal sies opp fra 1. januar. Da er alternativet enten
at 242 fanger slippes løs fra fengselet nyttårsaften, eller at vi
igjen øker dekningsgraden i norske fengsler fra ca. 90 pst. til 100 pst.,
med det det innebærer av press, frykt og andre ting for norske fengselsansatte.
Som sagt – jeg er veldig vant til
at vi diskuterer løsninger på politiske problemstillinger, men det
mange av de andre partiene tar til orde for i denne debatten, er
rett og slett å skape et politisk problem som denne regjeringen har
løst.
Ole André Myhrvold (Sp) [17:08:20]: Det snakkes mye om køer,
og regjeringspartiene liker ofte å sammenligne med den rød-grønne
perioden. Ja, det kan vi godt gjøre, og da vil jeg gjerne se på
saksbehandlingstiden ved enkelte domstoler.
Ved tingretten i Fredrikstad har
saksbehandlingstiden økt fra den rød-grønne regjeringens tid fra
61 dager i 2012 til 91 dager i dag og ved Sarpsborg tingrett fra
103 dager i 2012 til 143 dager med denne regjeringen. Landsgjennomsnittet
viser en snittøkning på tolv dager.
I Fredriksstad Blad 15. november
og i Smaalenenes Avis 18. november kom det alarmerende signaler
fra sorenskriverne ved henholdsvis Fredrikstad tingrett og Heggen
og Frøland tingrett. Begge pekte på økende bruk av strafferabatt
og økt saksbehandlingstid ved domstolene på grunn av manglende ressurser.
Fredrikstad tingrett er pålagt å kutte 557 000 også for neste år
med det budsjettforslaget som regjeringen la fram.
Senterpartiet deler sorenskrivernes
bekymring, og mener det er et tankekors at regjeringen har vært
veldig opptatt av å redusere soningskøen, men ikke tatt den økende
saksbehandlingstiden ved landets domstoler på alvor. Lange saksbehandlingstider
utgjør et rettssikkerhetsproblem, og medfører i tillegg økte kostnader
og mindre forutsigbarhet for partene.
Situasjonen som domstolene befinner
seg i, kommer ikke overraskende. Domstoladministrasjonen har over lengre
tid varslet om hvilken utvikling vi kunne vente oss dersom budsjettkuttene
fortsatte. Bare kuttene i 2016 og for inneværende år har redusert
bemanningen med 35–40 årsverk, og i forslaget til budsjett fortsetter avbyråkratiserings-
og effektiviseringsreformen med ytterligere kutt på 12,1 mill. kroner.
Så ser jeg at man prøver å si at man har tatt tilbake lite grann
i forliket, men det er penger som forsvinner fordi man samtidig
øker effektiviseringskuttene.
Finansministeren har sagt at avbyråkratiserings-
og effektiviseringsreformen ble innført fordi det må stilles klare
krav om mindre byråkrati og mer igjen for skattebetalernes penger.
Det er bra, men poenget er at det knapt finnes byråkrati å kutte
ved domstolene. I praksis har kuttene i domstolene gått ut over
tjenesteproduksjonen. Det eneste skattebetalerne har fått igjen,
er lengre saksbehandlingskø. Senterpartiet mener det er på høy tid
å rette opp denne skakkjørte skuta og sørge for at domstolene igjen
blir i stand til å nå måltallene for saksavviklingen. Dessverre
frykter jeg at det ligger en skjult agenda bak, nemlig at regjeringens
mål er å tyne domstolene såpass også på dette feltet for å sette
i gang med en ny runde sentralisering av domstolene. Senterpartiet
mener det er feil medisin. Rett medisin her er flere stillinger
for å ta unna sakstilfanget. Norske domstoler er svært effektive,
de trenger bare nok folk til å gjøre jobben.
Frida Melvær (H) [17:11:30]: Eit sentralt mål med verjemålsreforma
som vart sett i verk i 2013, var i større grad å tilpasse verjemålet
til den enkelte sine ønske og hjelpebehov. Det nye regelverket for
verjemål skal ta vare på og forbetre rettstryggleiken og integriteten
for dei personane det gjeld.
Det har vore utfordringar knytte
til gjennomføringa av reforma, noko som mellom anna har medført
kapasitetsutfordringar og restansar i fylkesmannsembeta og påverka
graden av måloppnåing. Dei største utfordringane har lege i å få
på plass IKT-løysingar, ein vesentleg auke i talet på verjemål og
den store tilstrøyminga av einslege mindreårige asylsøkjarar som
kom i samband med flyktningkrisa hausten 2015. Ved utgangen av 2016 var
det 64 000 verjemål på landsbasis. I tillegg var det registrert
3 800 representantoppdrag for einslege mindreårige asylsøkjarar.
Ein eldre mann vart intervjua av
Dagsavisen i november i år. Om verjen sin sa han at han aldri hadde
møtt han. Han visste ikkje kven han var. Han hadde pengar på bok
og skulle så gjerne ha hatt litt kontantar som han kunne bruke i
kvardagen:
«Da ville jeg kjøpt meg aviser.
Det savner jeg. (...) Jeg skulle gjerne hatt en ny barbermaskin.
Og så er det en ting som plager meg. TV-en virker ikke. Den er helt
død.»
Dette er ikkje greitt, og slik
bør det ikkje vere.
Det har vore viktig for Høgre
og Framstegspartiet å ta dei utfordringane som fylkesmennene har
uttrykt, på alvor. Dette feltet omhandlar menneske som er heilt
avhengige av å få hjelp til å ta vare på interessene sine. Å kunne
tilpasse hjelpa best mogleg til personlege ønske og behov er ein
grunnleggjande verdi for at menneske uavhengig av funksjonsevne
skal kjenne seg frie og mest mogleg sjølvstendige.
Trass i utfordringane kan ein slå
fast at ordninga er vesentleg forbetra og gjev større rettstryggleik
for sårbare grupper som ikkje er i stand til å ta vare på eigne rettar
og interesser. Fylkesmannsembetet har tidlegare òg vorte økonomisk
styrkt i samband med verjemålsreforma, m.a. for  å kunne auke talet
på tilsette. Komande budsjettår vert løyvinga til verjemålsordninga
auka vesentleg med heile 43 mill. kr. Løyvinga skal først og fremst
setje embetet i stand til å nå måla for reforma.
Maria-Karine Aasen-Svensrud (A) [17:14:38]: Vold i nære relasjoner
er et samfunnsproblem. Det er grov kriminalitet som må forebygges
langt bedre enn det gjøres i dag. Vold og overgrep fører med seg
økt behov for hjelpetiltak i skolen, fysisk og psykisk helsevern,
barnevernstiltak og bistand fra krisesentre og økt behov for politiressurser.
For å forebygge mer og hjelpe flere holder det ikke med ord, planer
eller løfter. Arbeiderpartiet vet at det trengs et krafttak innen
flere fagområder på dette feltet. De som har blitt utsatt for vold
og overgrep, må få styrket hjelp innen helse, kommunaltilbud, barnevern
og på justisfeltet. Derfor foreslår Arbeiderpartiet en styrking
av budsjettet for 2018 på over 700 mill. kr i friske midler. Der
regjeringen snakker om opptrapping, leverer vi i vårt alternative
budsjett. I tillegg øker vi kommunenes handlingsrom med 2 mrd. kr.
Politiet har tatt et betydelig
steg i riktig retning i kampen mot vold i nære relasjoner og overgrep.
Men de trenger økte ressurser for å møte den voksende saksmengden
som har fulgt med at flere saker avdekkes, og ved at det i større
grad begås overgrep og at overgrepsmateriale deles over nettet.
Barn og voksne som har opplevd overgrep eller vold, skal ikke måtte
vente på hjelp og oppfølging fra samfunnet.
Arbeiderpartiet mener adgangen
til å få juridisk hjelp når man trenger, det er ulikt fordelt i
samfunnet vårt. Om du får hjelp, avhenger i for stor grad av hvilke ressurser
du selv har. Da blir avstanden mellom det å ha rett og det å få
rett for stor. I Arbeiderpartiets alternative budsjett styrker vi
folks rettssikkerhet ved å prioritere etterforskning, påtalemyndighet
og domstolene. Arbeiderpartiet vil styrke domstolene med 20 mill. kr,
sammenliknet med regjeringens forslag, for å bygge opp under dette
viktige arbeidet.
Arbeiderpartiet registrerer at
Høyre og Fremskrittspartiet velger å vise fram sine påplussinger
framfor de faktiske kuttene de påfører sektoren i sitt forslag til
budsjett. Det kan jeg godt forstå, for det er ikke slik at regjeringspartiene
kan kalle sitt budsjettforslag en sterk styrking av f.eks. domstolene
når de gir med den ene hånden og tar med den andre. Arbeiderpartiet
vil oppfordre Høyre og Fremskrittspartiet til å synliggjøre det
de tar, på en like god måte som de synliggjør det de gir.
Statsråd Per-Willy Amundsen [17:17:30]: Det er intet annet
enn oppsiktsvekkende at Arbeiderpartiet, Senterpartiet og SV nå
tar til orde for å utsette beredskapssenteret. Jeg oppfatter det
som relativt uansvarlig, for å si det forsiktig. Jeg håper også
at man er villig til å ta ansvaret – dersom man skulle få flertall
for et slikt forslag – for å svekke norsk terrorberedskap.
Det virker egentlig som om man
ikke har fått med seg det gode, viktige og grundige arbeidet som
er gjort i forbindelse med beredskapssenteret. Det er slik at dette prosjektet
har vært gjennom alle påkrevde kvalitetssikringer, KS1 og KS2. Ytterligere
har det vært ikke én, men to eksterne kvalitetssikringer. Prosjektet
har blitt fulgt av følgeforskere fra forskningsprogrammet Concept
ved NTNU, som har blitt sikkerhetsklarert og autorisert – man har
fått tilgang til all informasjon. Det har blitt foretatt en lang
rekke «reviews» av eksterne fageksperter. Prosjektet har således
i langt større grad enn hva som er vanlig, hatt eksternt blikk på
seg. Men jeg registrerer at man til tross for det ønsker en såkalt
ekstern kvalitetssikring – når prosjektet er så grundig gjennomgått.
Jeg vil tørre å si at det er planlagt med hensyn til kostnadskontroll
også, noe som gjør at man vil få et ekstremt godt beredskapssenter
for pengene, som også operativt leverer på alle nivåer, ut fra det
som har vært forutsetningen. Dette er i motsetning til de rød-grønne og
deres prosjekt. Der var det grunn til å stille spørsmål om manglende
utredning, manglende kvalitetssikring. Derfor måtte denne regjeringen
skrinlegge den forrige regjeringens prosjekt: man hadde ikke gjort
hjemmeleksa. Denne regjeringen har i aller høyeste grad gjort det.
Men jeg registrerer at man på tross av det ønsker ytterligere utsettelse
for å gjøre eksterne kvalitetssikringer. Det er interessant, men
det er også grunn til å advare mot konsekvensen av det, dersom det
skulle få flertall i Stortinget.
Så registrerer jeg at flere fra
de rød-grønne partiene tar til orde for å avvikle avtalen med Nederland
om fengselsplasser der. Det må man også ta konsekvensen av. Man
må ta konsekvensen av økte køer og økt bruk av glattcelle. Man må
ta inn over seg at vi igjen vil få fengselskøer i Norge.
Geir Inge Lien (Sp) [17:20:50]: For tida er det på gang eit
viktig prosjekt i domstolane: såkalla digitale domstolar, der domstolane
skal fulldigitaliserast. Dette kan hjelpe på å få effektiviteten
i domstolane opp og gje store gevinstar. Likevel er det enkelte
sider ved prosjektet som ikkje held mål. Det var berre Høgsterett,
lagmannsrettane og dei tolv største tingrettane som vart inkluderte
frå starten av. No vil ein òg inkludere dei tingrettane der det
er gjort vedtak om felles leiing. Det vil seie at dei fleste tingrettane
i landet står utanfor prosjektet pr. i dag.
Full effektiviseringsgevinst får
vi ikkje før alle domstolane er fulldigitaliserte. Dessutan er det
viktig at ikkje dei små og mellomstore tingrettane fell akterut.
Regjeringa har sett ned eit utval som skal sjå på domstolsstrukturen
i Noreg. At ein ikkje investerer i dei små og mellomstore tingrettane,
må ikkje verte eit ankepunkt for å leggje desse ned i ettertid.
Satsinga må kome på alle domstolane, slik at alle vert tilgodesett,
og ikkje berre dei største.
Senterpartiet har i det alternative
budsjettet sitt føreslått ein auke på 20 mill. kr i driftsmidlar
til domstolane. Vi har føreslått å løyve midlar til at alle tingrettane
skal inkluderast i digitaliseringsprosjektet frå 2018, i tillegg til
å styrkje prøveprosjekt med lyd og bilde i domstolane med 2 mill. kr.
Til sist vil eg ta opp ei sak frå
mitt eige heimfylke, Møre og Romsdal. I over 20 år har det vore
planlagt eit nytt tinghus i Molde. Men planen vart skrinlagd på grunn
av manglande budsjettmidlar. Det er sterkt behov for lokale med
betre sikkerheit og høgare standard. Dette var ei stor valkampsak
under valet i haust, då alle partia, inkludert Høgre og Framstegspartiet,
gjekk på bana og lovde midlar. Det ser no ut til at dette ikkje
vert noko av. Senterpartiet har fremja forslag om at midlane skal
inn, og eg håpar på at eit fleirtal i denne salen vil stemme for
dette i dag, slik at vi kan få på plass dette snarast mogleg.
Sigbjørn Gjelsvik (Sp) [17:23:47]: Først til beredskapssenteret
– jeg ber justisministeren om i det minste å lese det som står i
forslag til vedtak fra Arbeiderpartiet, Senterpartiet og SV: «Evalueringen
skal ikke forsinke fremdriften for beredskapssenteret.» Vi har ikke
foreslått noen utsettelse. Vi har en like stor bevilgning til beredskapssenteret
inne i vårt budsjett som det flertallet har.
Jeg vil be Venstres representanter
merke seg det statsråden sier. Statsråden er tilsynelatende såre
fornøyd med beredskapssenteret slik det nå foreligger. Dersom en
skal få en gjennomgang av prosjektet, bl.a. ut fra den tvil som
hans egen departementsråd har skapt, ja så må man sørge for å stemme
for vårt forslag.
Så til kriminalomsorgen. Jeg registrerer
at regjeringspartienes representanter ønsker å tviholde på en dyr
og dårlig fangeavtale med Nederland. Det som skal til for å styrke
kriminalomsorgen i Norge, er ikke den avtalen. Det er tvert imot
å sørge for å få flere fengselsplasser i Norge, vedlikehold i Norge
og flere ansatte i Norge. Som det er blitt referert til her tidligere:
Vi har ledig kapasitet i Norge – samme type fengselsplasser som
dem vi sender fanger til i Nederland. Og for et parti som Fremskrittspartiet,
som vanligvis snakker om å hjelpe folk der de er, må det være et
paradoks å opprettholde en avtale om å sende stadig nye fanger med
fly til Nederland.
Det som er bekymringsfullt i kriminalomsorgen
i Norge, er rapportene som kommer fra både tillitsvalgte og ansatte,
om at man med de kuttene som gjøres i tilbudet i fengslene, risikerer
at de innsatte i fengslene er minst like farlige når de kommer ut
som da de ble satt inn. Folk som jeg har snakket med, som jobber
i fengsel, sier at miljøet de jobber i, blir stadig hardere samtidig som
de verktøyene de har for å gjøre noe med det, blir stadig færre.
Det blir kuttet i tilbud som f.eks. Alternativ til vold og kuttet
i tilbud for sinnemestring. Og tallene som blir lagt fram, burde
være egnet til å bekymre – når antall innrapporterte hendelser knyttet
til vold og trusler er doblet på to år, over tusen hendelser i fjor
knyttet til vold og trusler mot både ansatte og innsatte. Vi må
få en helt annen tilnærming i kriminalomsorgen enn den man har hatt
de siste årene. Kuttene som har blitt foretatt, med budsjettet for
neste år, beløper seg nå til nesten 200 mill. kr.
Steinar Ness (Sp) [17:26:50]: Det er ei stor og ansvarsfull
oppgåve å skulle handheve lov og rett i eit samfunn. Difor er det
viktig at alle innbyggjarane har tillit til politiet og rettsvesenet
vårt. Ei slik tillit er avhengig av at bl.a. statsråden og leiinga
i politiet er ærlege i møte med innbyggjarane om fylgjene av dei endringane
ein gjennomfører politisk. Nærpolitireforma er ei sentraliseringsreform.
Difi slo i sin evalueringsrapport fast at politiet hadde hatt innvendingar
mot å kalle denne reforma for «nærpolitireforma», og det vart sagt
at alle ser det er ei sentralisering som skjer. Denne sentraliseringa
vil svekkje det førebyggjande arbeidet til politi- og lensmannsetaten
i store delar av vårt spreiddbygde og langstrakte land.
Ein nøkkel til det vellukka førebyggjande
arbeidet til politi- og lensmannsetaten har vore at dei tilsette
har vore busette ute i bygdesamfunn og bygdesentra, dei har hatt
god lokal kunnskap ved at dei har vore busette og har levd eit liv
nær folk i både gode og vonde dagar, både i og utanfor arbeidstid.
Tidlegare justisminister har uttalt
at sentralisering av tenestestad ikkje skulle føre til ei sentralisering
av dei tilsette, at dei skulle flytte etter. I avtalen mellom Høgre, Framstegspartiet
og Venstre, datert den 17. februar 2015, står det på side 7:
«Polititjenestemenn og -kvinner
bor spredt, slik at flest mulig lokalsamfunn har politiansatte boende i
sitt lokalmiljø. I ansettelsesprosessen legges det vekt på å oppnå
bosetting på steder der det ikke allerede bor polititjenestemenn
eller -kvinner.»
Dette høyrest jo bra ut, men problemet
er at dei som skal tilsetje folk i politiet, ikkje har høyrt om
dette. Orda er skrift i sand. Mitt spørsmål til justisministeren
er: Kvifor vert ikkje dette følgt opp når det har vorte lova av den
tidlegare justisministeren og det er felt ned i avtalen at ein skal
sørgje for at polititilsette vert buande spreidd kringom og ikkje
vert flytta etter når tenestestaden vert flytta?
Eg synest det er eit ryddig standpunkt
å sentralisere politiet, som alt anna. Det er òg eit ryddig standpunkt
å svekkje det førebyggjande arbeidet til politiet om ein meiner
andre prioriteringar tilseier det.  Men det er ikkje ryddig å gjere
noko anna enn det ein seier.
Jan Bøhler (A) [17:30:19]: Jeg er glad for innlegget til representanten
Gimse, hvor hun sa at vi har en av verdens beste politiutdanninger.
Min mening er også at da må man være forsiktig med å rote med den
utdanningen, for noe av grunnen til at vi har verdens beste politiutdanning,
er jo måten den er organisert på, og beliggenheten. Politihøgskolen
ligger i det området i landet hvor vi har den mest sammensatte kriminaliteten,
hvor man har den bredeste erfaringen å bygge på for dem som går
på den skolen, og hvor man har tilgang på forelesere fra de fremste
og viktigste institusjonene, som PST, Politidirektoratet, Kripos,
Oslo politidistrikt osv. Man får også en ekstra stor søkermasse
til Politihøgskolen på grunn av beliggenheten i hovedstaden, hvor mange
ønsker å utdanne seg. Der kan man også rekruttere flest med minoritetsbakgrunn,
noe som er et uttalt mål for politiutdanningen.
På Politihøgskolen deltar politistudentene
også i beredskapen i hovedstaden. De spiller altså en viktig rolle i
objektsikringen, som regjeringen også er opptatt av når det gjelder
å følge opp 22. juli-kommisjonens rapport.
Jeg er også glad for at representanten
Gimse sa at det man skal, er å vurdere å flytte Politihøgskolen
ut av Oslo, i motsetning til det som er uttalt i innstillingen av
justiskomiteens medlemmer fra Høyre og Fremskrittspartiet. Det står
på side 39 at de vil understreke at en ny, moderne PHS, politihøgskole,
skal lokaliseres utenfor Oslo. Jeg var fornøyd med Gimses understrekning
av at man skal vurdere det, og at det ikke stemmer, det som står
i innstillingen.
Jeg var mindre fornøyd med statsrådens
svar, for statsråden sa at det ikke er noe nytt at man forhåndskonkluderer
før en utredning. Det var et overraskende svar etter at statsråden
hadde sagt det motsatte til meg i spørretimen den 8. mars i år,
der han advarte mot å forhåndskonkludere før denne utredningen om
Politihøgskolen er gjennomført. Statsråden understreket at man skal
bygge på faglighet og på kunnskap og må få fram den først. Da synes
jeg det er en manglende logikk når man ikke er overrasket over at
man forhåndskonkluderer før utredningen så å si er satt i gang.
Statsråden har bl.a. i skriftlig
svar til meg også varslet at han vil gjennomgå politiutdanningen
med sikte på å unngå å utdanne for mange politifolk i Norge i framtiden.
Jeg vil si at med de utfordringene vi ser med nettkriminalitet,
vold i nære relasjoner, arbeidslivslivskriminalitet, terrortrussel,
overgrep mot barn, altså at politiet har fått mange nye og større
oppgaver som har kommet til siden to polititjenestemenn per 1000
innbyggere ble fastslått i 2008, så er det all grunn til nå å gjennomføre
en ny analyse av hvor stort behov vi vil ha for politifolk i framtiden,
og bygge på det istedenfor å vurdere en nedtrapping av politiutdanningen.
Eva Kristin Hansen hadde
her overtatt presidentplassen.
Freddy André Øvstegård (SV) [17:33:40]: I Norge blir én av
ti kvinner utsatt for voldtekt i løpet av livet sitt. Det er et
tall som det ofte blir referert til, men forstår vi egentlig de
menneskelige konsekvensene av det? Forstår vi egentlig størrelsen
på det problemet? Dersom én av ti hadde stått uten jobb, tror jeg
det hadde vært på forsiden av alle avisene hver dag fram til problemet
var løst. Men den typen oppmerksomhet får dessverre ikke det at
én av ti kvinner utsettes for noe av det verste som kan skje et
menneske.
Problemet blir bare mer omfattende
når vi inkluderer flere typer vold. Mellom 75 000 og 150 000 personer utsettes
årlig for vold i nære relasjoner i Norge. Mange av dem er barn.
Norske Kvinners Sanitetsforening, bl.a., omtaler vold og overgrep
som et folkehelseproblem. Det er i den størrelsen dette problemet
bør håndteres.
Det er viktig å forstå vold og
overgrep som et spørsmål om strukturer i samfunnet, om å jevne ut
maktforhold, om kjønn og likestilling, fordi det er kvinner som rammes
hardest av vold i nære relasjoner – i tillegg til barn – og utøveren
av vold er som oftest menn. Så lenge jenter i Norge ikke kan dra
på fest uten å kjenne frykten i kroppen for at noe skal skje, er
ikke likestillingen i Norge i mål. Så lenge kvinner blir kontrollert
og utsatt for vold av sine kjærester eller samboere, er ikke likestillingen
i Norge i mål.
SV har lenge etterlyst handling
mot vold og overgrep. Det har vært en lang kamp, for før var mye
av dette sett på som noe som foregikk innenfor husets fire vegger. Det
har vært en lang kamp for å endre holdninger og det politiske landskapet.
Nå foreligger det en opptrappingsplan, men SV deler kritikken fra
organisasjonene som jobber med dette, og som er tydelige på at det
er altfor lite. Derfor foreslår SV å bruke 700 mill. kr mer enn
regjeringen på ulike tiltak mot vold og overgrep over forskjellige
rammeområder i budsjettet, fordi vi ser at dette er et samfunnsproblem
som krever massiv innsats på alle de relevante områdene, inkludert
justis.
Det innebærer bl.a. en nasjonal
kampanje mot voldtekt rettet mot unge, det innebærer 20 mill. kr
mer til barnehusene, 75 mill. kr mer til overgrepsmottakene, 20 mill. kr
mer til incest- og voldtektsentre og 15 mill. kr mer til krisesentrene.
Det gjør vi fordi vi er et feministisk parti, som ser omfanget av
dette problemet, og som tar konsekvensen av det i form av å prioritere
penger. Vi har flyttet landskapet før. Vi har vært med på å få det
opp på den politiske agendaen sammen med kvinnebevegelsen. Igjen
skal vi flytte landskapet sammen, fram til vi gjør nok for å bekjempe
vold og overgrep i dette landet og endelig kan krone oss – som vi
ofte gjør – med tittelen «en likestillingsnasjon».
Presidenten: Representanten
Guro Angell Gimse har hatt ordet to ganger tidligere og får ordet
til en kort merknad, begrenset til 1 minutt.
Guro Angell Gimse (H) [17:36:41]: Representanten Gjelsvik
legger skylden på regjeringen for det han mener er en økning av
voldstilfeller i fengsler. Vi tar voldstilfeller i fengsler på aller
største alvor, vold i fengsel er og har alltid vært et problem.
Så må vi finne ut av om det er sånn at volden faktisk har økt. Jeg
tror at Gjelsviks kollegaer i Senterpartiet, sammen med Arbeiderpartiet
og SV, også har fått med seg at kriminalomsorgen de siste årene
har fokusert mye på registrering av volden, noe de ikke har gjort
før. Det er bra, men det betyr også at det kan ha vært store mørketall
i forekomsten av vold tidligere. At økningen i registrerte voldstilfeller
har flatet ut i 2016 og 2017, underbygger også denne antakelsen.
Uansett om det har vært en økning eller ikke, så jobber Høyre og
regjeringen for forebygging av vold i fengsel.
Jorodd Asphjell (A) [17:37:59]: Jeg er ikke så veldig lettrørt
til vanlig, men jeg blir nesten litt rørt av å høre Høyre og Fremskrittspartiet
snakke om disse store satsingene innenfor politi, domstoler og kriminalomsorg. Det
er nesten som om de ikke har pålagt disse etatene i områdene store
nedskjæringer, som betyr kutt både i kvantitet og ikke minst i kvalitet
på de tjenestene de skal utføre på vegne av samfunnet – både innenfor
politiet, innenfor domstolene og innenfor kriminalomsorgen.
At de da tør å stå her høye og
mørke og framstille dette på en helt annen måte, er merkelig. Hvem
som helst kan spørre seg – se på Retriever på Stortinget. Alle de
tilbakemeldingene en daglig får på Retriever, sier noe om en helt
annen virkelighet på disse tre områdene. En opplever krevende tider
fordi regjeringen kutter, selv om de påstår at de satser. Dette
handler ikke om å bekjempe kriminalitet, det er det motsatte.
Jeg har selv sittet fire år i justiskomiteen,
og jeg må si at videreføringen av regjeringens kuttpolitikk bekymrer meg.
Jeg registrerer at politiet, kriminalomsorgen og domstolene landet
rundt er bekymret for denne situasjonen.
Avslutningsvis vil jeg komme inn
på kriminalomsorgen. At Venstre nå går inn for å stoppe nedleggelsen
av fengslet i Nederland, forundrer meg. Venstre skal gå i regjeringsforhandlinger
med å ha en mer sosialliberalistisk retning i kriminalomsorgen.
Er det dette som er den nye sosialliberalistiske retningen for Venstre?
Da er det ikke rart at Venstre-ledere landet rundt melder seg ut
av partiet og legger ned sine verv på grunn av bekymringer de har
– ja, det viser faktisk at det på en måte er sant. I dag kunne Venstre
sørget for en avvikling av soningen i Nederland, slik det ble sagt
i fire år da jeg satt i komiteen sammen med partiets representanter.
Historien etter den rød-grønne
regjeringen var en betydelig redusert soningskø, sammenlignet med
da regjeringen Stoltenberg tok over. Vi hadde 2 566 i kø da vi overtok,
og da vi avsluttet, var det 1 470. Vi økte kapasiteten med 750 plasser,
hvorav 513 var fengselsplasser – fengselsplasser i Norge, i norske
kommuner, norske fylker, utført av ansatte i Norge, som har et stort
hjerte for dem som har sine liv der. I tillegg sørget vi for bedre
innhold i soningen, bedre innhold når det gjaldt bolig, arbeid,
utdanning og ikke minst rusmestring. Det gjorde at de som satt inne,
kunne mestre sine liv etter soning. Det er det som er det viktigste,
det handler om å forebygge kriminalitet og sørge for at de som har
sitt liv der i dag, kan komme ut og møte sine naboer og sine familier på
en god måte, og sørge for at de kan ha et liv uten kriminalitet
i framtiden.
Abid Q. Raja (V) [17:41:16]: Jeg tegnet meg egentlig ikke
for å svare sistnevnte taler. Der tror jeg bare jeg viser til innlegget
jeg holdt tidligere om Norgerhaven. Det er dekkende for mitt syn,
så jeg tenker ikke å gjenta det ytterligere.
Jeg har forstått at det har vært
stemning her, rundt Taraldrud. Da tenker jeg det er greit å kommentere
noe ytterligere om det. Det har vært en viktig sak i valgkampen,
det har vært en viktig sak nå, og det kommer til å være en viktig
sak også framover. Jeg tror en sak vi alle er enige om – jeg er
litt usikker på om det gjelder alle, men i alle fall gjelder det
storparten av stortingsrepresentantene – er at vi trenger et beredskapssenter.
Jeg vil bare si at i de møtene jeg har hatt med lokalbefolkningen,
har jeg – med mindre jeg har erindringstap – ikke møtt noen som
har sagt at de ikke ønsker at Taraldrud beredskapssenter skal komme
til Taraldrud. De jeg har møtt i Oppegård, sier at de stiller opp
for landet, landet trenger beredskapssenter, men de ønsker at det
skal være støyfritt, og de vil at plagene som kan komme som følge
av senteret, skal minimeres og helst fjernes helt. Det har vært
deres inngang til dette. Jeg skal ikke gå god for sitatene mine
herfra, men det kan nok stemme at jeg har uttrykt meg i nærheten
av det, og at jeg kanskje har uttrykt meg akkurat slik. Det har
jeg også levert. Jeg har uttrykt det slik til lokalbefolkningen
at jeg skal sørge for at regjeringen går i dialog med dem for å
sørge for at det blir støydempende tiltak – fordi de ønsker dialog
med regjeringen, og fordi de ønsker støydempende tiltak.
Det står altså her at vi er blitt
enige om at regjeringen skal
«i forbindelse med byggingen av
nytt beredskapssenter på Taraldrud sørge for at beboere og naboer
involveres i arbeidet med tilstrekkelige støydempende tiltak».
Jeg føler at jeg har levert.
I motsetning til dette løfter opposisjonen
opp sitt forslag. Bare hør på dette:
«Stortinget ber regjeringen gjennomføre
en ekstern evaluering av den videre fremdriften for bygging av politiets
nasjonale beredskapssenter på Taraldrud, med sikte på å forbedre
prosjektet så det gir styrket nasjonal beredskap, bedre treningsmuligheter
for politiet og mindre plager for lokalsamfunnet. Evalueringen skal
ikke forsinke fremdriften for beredskapssenteret.»
Forklar meg dette, president: Man
skal altså ha en ekstern evaluering, men den skal ikke forsinke
framdriften. Dette skal gi mindre plager, det skal gi styrket nasjonal
beredskap og bedre treningsmuligheter for politiet, men det skal
ikke forsinke framdriften. De mener altså at forslaget deres, som
er nesten umulig å skjønne hva egentlig betyr, er bedre, mens jeg
vil fastholde den teksten jeg leste, og som vi står for: Vi skal
sørge for at beboere og naboer involveres, og det skal jobbes med
tilstrekkelig støydempende tiltak. Det er egentlig helt ut gjennomslag
for den appellen jeg holdt for velgerne og beboerne i Oppegård.
Presidenten: Presidenten
vil påpeke at hun ikke har noen planer om å forklare noen ting som
helst annet enn at all tale skal rettes til presidenten.
Kari Henriksen (A) [17:44:39]: Jeg vil starte med å si at
i dag har jeg oppriktig vondt av tidligere justisminister Odd Einar
Dørum. Han var med på å sette en standard for kriminalomsorgen som
var bra. Han var en foregangsmann for å gjøre kriminalomsorgen til
et mer humant sted å være. Jeg forsto at Dørum var imot å gå inn
i regjeringa. Det skjønner jeg. Jeg kan tenke at kanskje noe av
hans frykt var at justispolitikken ville bli noe av det første som
ble kastet på båten, og det ser vi resultatet av i dag.
Så vil jeg si at Høyre prøver i
denne debatten å snakke om Arbeiderpartiet som om Arbeiderpartiet
ikke har hatt noen alternativer i kriminalomsorgen. Det er en kjent
strategi å angripe der en selv er svakest: Er det noe denne debatten
har vist, er det at det eneste Høyre er opptatt av når det gjelder
kriminalomsorg, er tall, celler og hvordan en skal få antallet ned
– ikke et ord om innhold, så langt jeg har hørt.
Vi ser en alvorlig økning i antall
volds- og trusselhendelser. Vi ser at vi investerer milliarder av
kroner i arbeidsplasser i utlandet i en periode da vi har hatt stor
arbeidsledighet i Norge. Og jeg må få lov til å si at jeg håper representanten
Frølich er mer etterrettelig i sitt yrke enn som stortingsrepresentant.
Han står på denne talerstolen og sier at Arbeiderpartiet er uten
alternativer når det gjelder kriminalomsorg. Det er direkte feil.
Arbeiderpartiet har hatt alternativer i alle sine budsjetter. Vi har
foreslått å bygge fengsler i Norge, vi foreslo å starte fra dag
én. I tillegg har både Høyres representant Frølich, justisministeren
og regjeringa hatt alternativer. Skien fengsel og Halden fengsel
kunne bygges ut noenlunde tilsvarende det antall fengselsplasser
som de har valgt å leie i Nederland. Så den fortellingen regjeringspartiene
her prøver å formidle, er helt uriktig.
Skattekuttene skal som kjent finansieres,
og vi ser at i kriminalomsorgen har 112,8 mill. kr blitt kuttet
fra 2014 til 2017, og 35 mill. kr i årets budsjett. Det Høyre ikke snakker
om, er kritikken fra ansattorganisasjonene – nå skal jeg prøve å
lese uten komma, som Venstre gjør – Kriminalomsorgsdirektoratet
(presidenten avbryter) og flere, som altså kritiserer regjeringa.
Presidenten: Taletiden
er ute.
Representanten Geir Inge Lien har
hatt ordet to ganger tidligere og får ordet til en kort merknad,
begrenset til 1 minutt.
Geir Inge Lien (Sp) [17:47:56]: Det vert brukt 300 mill. kr
i året på kjøp av fengselsplassar i Nederland. Vi i Senterpartiet
vil heller bruke dei midlane til å byggje fengselsplassar her i
Noreg. Vi har mange eksempel på det, og eg vil nemne eitt:
Sunnmøre skil seg ut med å ha færrast
fengselsplassar per innbyggjar. Senterpartiet har hatt midlar inne
til soningssenter på Sunnmøre i dei alternative budsjetta sine i
fleire år no. Eit nytt soningssenter på Sunnmøre ville vel gje langt
fleire fengselsplassar enn det det gamle Ålesund fengsel frå 1800-talet
kan gje. Det er gått ut på dato. Det er bl.a. behov for varetektsplassar.
I dag må ein føre fangetransporten til Bergen – store, unødvendige kostnader
som kunne vore unngått om senteret vart bygt.
Eg er skuffa over Venstre no. Eg
er òg skuffa over at regjeringa heller ikkje i år har lagt inn midlar
til dette, og oppmodar (presidenten klubbar) dei til å få det på
plass (presidenten avbryt) og ikkje bruke pengane på plassar i Nederland.
Presidenten: Taletiden
er ute.
Representanten Peter Frølich har
hatt ordet to ganger tidligere og får ordet til en kort merknad,
begrenset til 1 minutt.
Peter Frølich (H) [17:49:12]: Jeg hørte det ble nevnt fra
representanten Henriksen noe om etterrettelighet osv. Representanten
kan jo starte med å sitere meg riktig. Jeg har aldri påstått at
Arbeiderpartiet ikke har hatt alternativer. Det er bare det at alternativene
til Arbeiderpartiet når det gjelder å skaffe flere soningsplasser, har
vært de tradisjonelle, de velprøvde, de som aldri har gitt resultater,
de som aldri fikset soningskøene. Det var bygging litt her og litt
der.
Da denne regjeringen overtok, gikk
man umiddelbart inn for dublering, mer elektronisk soning – fotlenkesoning
– og man inngikk en avtale med Nederland. Det er tiltak som monner,
i motsetning til de tradisjonelle tiltakene. Det var det jeg mente.
Presidenten: Representanten
Maria-Karine Aasen-Svensrud har hatt ordet to ganger tidligere og
får ordet til en kort merknad, begrenset til 1 minutt.
Maria-Karine Aasen-Svensrud (A) [17:50:08]: Jeg tegnet meg
til en kort merknad angående vold og trusler i fengsler.
Jeg tror at noen av Høyres representanter
burde snakke mer med NFF – ikke fotballfolkene, men Norsk Fengsels-
og Friomsorgsforbund-folkene. Når de ansatte forklarer at det er
en økning i vold og trusler, må det tas på aller høyeste alvor.
Jeg synes det er bekymringsfullt at regjeringspartiene ser ut til
å gjemme de ansattes bekymringer bak en mulighet for at dette kun
skyldes en mer effektiv rapportering. Jeg håper ikke at dette gjenspeiler
en lettbeint holdning fra regjeringspartienes side hva angår de
ansattes tilbakemelding og bekymring for og på egen arbeidsplass.
Marit Knutsdatter Strand (Sp) [17:51:06]: Representant etter
representant fra Høyre og Fremskrittspartiet skryter av satsingen
på politiet, og da må jeg nesten ta ordet. Gjørv-kommisjonen konkluderte
nemlig ikke med at politidistriktene var for små, men at de ikke samsnakket
nok. Likevel var regjeringens svar en strukturreform. Og neste høst
venter vi oss enda en strukturreform innen kriminalomsorgen. Nå
er det på tide å sette folk og sikkerhet foran byråkrater og strukturer.
Flere steder er de ansatte i politiet
bekymret for hvordan beredskapen i deres region blir med knappe
ressurser. Regjeringen legger antall folk til grunn og glemmer geografien.
Betyr ikke sikkerheten til alle landets innbyggere noe uansett hvor
man bor?
Når politibetjenter må rykke ut
på grunn av tilfeller av f.eks. vold i hjemmet, blir de satt i en
forferdelig situasjon. I grisgrendte strøk må de spørre seg om situasjonen
er ille nok, om lovbruddet er alvorlig nok til at de skal bruke
flere timer på å kjøre vedkommende i arresten, eller om de skal
la være. I sentrale strøk må de vurdere om de har kapasitet til
å etterforske akkurat denne saken, eller kanskje henlegge den på
grunn av en annen sak som har høyere prioritet. Politibiler kan
godt være på hjul, men ikke arresten. Og kapasitet må det være nok
av for å etterforske og løse de sakene politiet har på bordet. Da
trenger de mindre sentrale distriktene midler til å bemanne de tjenestene
og lokalene de trenger, og de mer sentrale midler til å følge opp
alle lovbruddene de har å etterforske. Antall henleggelser i Oslo
politidistrikt er alvorlig.
Regjeringens «store» satsing på
politiet gir ikke økt beredskap og sikkerhet når de fleste ansettelsene
er i Politidirektoratet, det økte antallet stillinger ikke kan bli fylt
fordi det ikke er midler til å lønne dem neste år og pengene går
til effektiviseringstiltak på bekostning av frie midler, når de
økte bevilgningene går opp i røyk fordi utgiftene til pensjoner,
som før lå i en annen budsjettpost, nå skal tas av politiets drift,
eller når dyrepolitiet ikke har saker å oppklare fordi Mattilsynets
budsjett gjør at det ikke er rom for å føre tilsyn.
Skal vi ha en reell satsing på
politiet, må rett og slett Senterpartiet ta styring: mindre rapporteringskrav
og detaljstyring, mer midler til forebyggende og kriminalitetsbekjempende
tiltak i hele Norge.
Siv Henriette Jacobsen (A) [17:53:48]: Det er fristende å
si at hovmod står for fall. I alle fall er det helt sikkert at Justisdepartementet
har vært og er frustrert over den motstanden som de kontinuerlig
får mot sitt konsept på Taraldrud. Men den motstanden vil de fremdeles
få, all den tid de holder fast ved et konsept som ikke er forenlig
med at senteret ligger rett ved et boligområde. Hadde man vært villig
til å endre noe på konseptet, slik at det var forenlig med at det
ligger ved et boligområde, ville alle sagt: Ja, bygg dette, kom
i gang, vi trenger det, det må skje nå! Men man har valgt et konsept
som gjør at det blir plagsomt for lokalbefolkningen, og det vil
være frustrasjon hos dem så lenge konseptet fortsetter.
Nå er det sånn at navnet «beredskapssenter»
er noe misvisende. Det er jo ikke slik at det sitter noen der i
beredskap, som det gjør på en brannstasjon. En tredjedel av spesialstyrkenes
mannskap er alltid ute i framskutt beredskap med Oslo-politiet,
en tredjedel har fri, og en tredjedel er og trener på Taraldrud.
Da bør man se på muligheten for f.eks. å bygge inn skytefeltet.
Jeg har selv vært og besøkt beredskapssenteret til politiet i London. Der
har de ingen utendørs skytebane, og enda ligger beredskapssenteret
midt i et industriområde.
Jeg tror at skal man få dette til,
som lokalbefolkningen også ønsker, og som et samlet politisk miljø
faktisk ønsker, må man være villig til å se noe på konseptet for
å få det til å fungere. Det er veldig viktig å understreke at når
vi vil se på dette, ber vi også om at det ikke må utsettes. Men
slik som det er nå, er det ikke forenlig med at det bor folk i nærheten.
Da er det fristende å spørre hva Abid Raja tror at han vil få ut
av dialogen med Justisdepartementet og lokalbefolkningen som ikke
allerede er tatt opp mange, mange, mange ganger.
Presidenten: Representanten
Abid Q. Raja har hatt ordet to ganger tidligere og får ordet til
en kort merknad, begrenset til 1 minutt.
Abid Q. Raja (V) [17:56:18]: Representanten Kari Henriksen
tar feil i alle sine påstander om Venstre. Jeg tenkte først å gi
en saksopplysning: Hun er åpenbart i den tro at vi har tatt et standpunkt
om å gå i regjering. Det har vi ikke gjort. Vi har tatt et standpunkt
om å forhandle om eventuelt å gå i regjering.
Så vil jeg også forsikre representanten
Kari Henriksen om at Dørum er svært godt fornøyd med politireformen
og Venstres nåværende justispolitikk, så hun behøver ikke å kaste
noe på båten på Venstres regning.
Hva gjelder Taraldrud: Snakk om
å overselge forslaget! Det er altså en evaluering av framdriften
– som skal gi mindre plager – og som heller ikke skal forsinke framdriften.
Vi nærmer oss jul, så det er kan hende det som styrker troen på
julenissen.
Presidenten: Representanten
Jan Bøhler har hatt ordet to ganger tidligere og får ordet til en
kort merknad, begrenset til 1 minutt.
Jan Bøhler (A) [17:57:26]: Jeg vil komme med en kort merknad
til et verbalforslag som flertallet i komiteen fremmer i dag, om
at Stortinget ber regjeringen innlede forhandlinger med Frontex
om forlengelse av det norske bidraget til middelhavsoperasjonen
Triton. Det er altså skipet «Olympic Commander» som bidrar i Middelhavet
nå.
Det er viktig, ikke bare fordi
det er snakk om å redde menneskeliv, men også fordi man har rettet
oppmerksomheten mer og mer mot å stoppe menneskesmuglere, hvor man
samarbeider med Italia og på ni måneder i år har stoppet 247 menneskesmuglere.
Det er et bidrag som Frontex er
opptatt av. Representanten Skei Grande tok opp her i Stortinget
i en muntlig spørretime at det ikke var kommet noen henvendelse fra
Frontex om forlengelse av bidraget. Men i et brev av 20. november
i år ber Klaus Rösler, operasjonsdirektør i Frontex, om en forlengelse
av det norske bidraget.
Forslaget om å gjenoppta forhandlinger
vil heller ikke føre til budsjettkonsekvenser, på den måten at dette
kan løses på forskjellige måter innenfor Frontex’ rammer (presidenten
klubber). Så jeg vil oppfordre særlig Venstre og Kristelig Folkeparti
til å …
Presidenten: Da
er tiden ute. Neste taler er Nils Kristen Sandtrøen.
Nils Kristen Sandtrøen (A) [17:58:50]: Synlig og tilgjengelig,
lokal forankring og tett kontakt med nærmiljøene – det er enigheten
på Stortinget om utviklingen i politiet framover. Spør man folk
i Hedmark og Oppland, tror jeg det er veldig få som kunne gjettet
på at det er disse målene det norske demokratiet har vedtatt skal være
førende. Tvert imot er det mange som er sterkt bekymret og fortvilet
fordi de nå opplever mindre politifolk der de bor. Vi skulle ha
mer politifolk der folk bor.
I Engerdal, nærmere bestemt på
Drevsjø, har man opprettet en egen innbyggervakt fordi politiet
ikke er til stede. I samme område i sommer var det kriminalitet,
og det tok så lang tid før politiet kom, at folk ble helt fortvilet.
I Trysil og på Hafjell – viktige skidestinasjoner i Norge – øker
befolkningstallet betydelig i deler av vintersesongen. Der sliter
politiet fordi det ikke er politifolk til stede.
Arbeiderpartiet ønsker å følge
opp det som er vedtatt i Stortinget. Derfor bevilger vi 200 mill.
kr ekstra til mer politi ute. Det utgjør en forskjell. Som konstituert
lensmann i Trysil sa til Østlendingen 21. november: Vi håper virkelig
at dette budsjettforslaget blir vedtatt. Alle ressurser kommer godt
med.
I Norge har vi en felles verdimessig
holdning om at vi skal ha trygghet og velferd i hele landet. Oppfølgingen av
politireformen har vært så svak at den bryter med det vi oppfatter
som en viktig del av hvordan vi innretter samfunnet vårt: trygghet
i hele landet. Derfor har Høyre og Fremskrittspartiet nå et stort
ansvar i regjering for de neste årene faktisk å følge opp det som
man har vært med på å vedta i Stortinget: synlig og tilgjengelig,
lokal forankring og tett kontakt med nærmiljøene. Det har vi sett
lite av så langt. Vi forventer mer i tiden framover.
Presidenten: Representanten
Lene Vågslid har hatt ordet to ganger tidligere og får ordet til
en kort merknad, begrenset til 1 minutt.
Lene Vågslid (A) [18:01:31]: Debatten nærmar seg slutten.
Det er dessverre slik, uansett korleis ein vrir og vrengjer på det,
at ein må kutte i domstolane i 2018, i kriminalomsorga blir det
trongare tider, i politidistrikta blir det eit mindre handlingsrom.
Posisjonen kan gjenta det motsette så mykje dei berre vil. Det er
berre å gå og sjå i innstillinga, sjå på tala. Situasjonen vil ikkje bli
betre. Når det gjeld ABE-kutt og effektivisering, skal det ikkje
ramme fyrstelinja, har det blitt sagt, men me veit at det gjer det.
Skal me seie til folk i kriminalomsorga og i politiet at dei skal
springe kjappare? Me veit dessverre at resultatet kjem til å vise
at det blir krevjande både å gjennomføre politireforma og få auka
kvaliteten innanfor kriminalomsorga.
Høgres justispolitiske talsperson,
Peter Frølich, lenar seg ofte på prosent, men bak prosentane er
det folk, og politidistrikta, domstolane og kriminalomsorga er på ingen
måte budsjettvinnarar i 2018.
Presidenten: Representanten
Emilie Enger Mehl har hatt ordet to ganger tidligere og får ordet
til en kort merknad, begrenset til 1 minutt.
Emilie Enger Mehl (Sp) [18:02:46]: Jeg vil takke for en god
debatt, men jeg synes det er litt skremmende at regjeringspartiene
og forlikspartnerne får det til å høres ut som om soningskø er det
eneste som avgjør om man har en god eller dårlig situasjon i norsk
kriminalomsorg.
Jeg vil ta et eksempel fra NRK
Ytring, som illustrerer litt hvordan virkelighetsforståelsen er
forskjellig.
Kristine Petersen er fengselsbetjent
i Bergen fengsel. Hun skrev på Ytring: «Vi fengselsbetjenter har
ikke lenger tid til å gjøre jobben vår.»
Justisministeren skrev samtidig
på Ytring at leie av fengselsplasser har bidratt til at det er mulig
å gjøre et godt rehabiliteringsarbeid i norske fengsler.
Her har altså justisministeren
og en fengselsbetjent i Bergen fengsel helt forskjellig virkelighetsoppfatning.
Representanten Angell Gimse sa
at det er få eller ingen dubleringer. Ingen er i hvert fall ikke
riktig. I Bergen fengsel er det 14 dubleringer. Det er ikke bemanning som
tilsvarer at det er 28 fanger på 14 celler, det er fortsatt bemanning
som om det skulle vært 14 fanger på 14 celler.
Så vi har en jobb å gjøre, og jeg
skulle ønske at regjeringspartiene anerkjente det.
Statsråd Per-Willy Amundsen [18:04:00]: Det er ikke riktig,
som enkelte fremhever og prøver å gi inntrykk av, at det for regjeringspartiene
kun handler om tall og soningskø og telling av mennesker som står
i kø. Det var gode grunner for at vi måtte få på plass Norgerhaven.
Det handlet om offer som møtte sine overgripere før disse kom inn
til soning – mens de ventet på å komme inn til soning. Norge fikk
kritikk fra FNs torturkomité for at man hadde folk for lenge på
glattcelle, fordi vi ikke hadde tilstrekkelig med plasser til å
plassere folk i fengsel. Det var en situasjon som det var helt nødvendig
å rydde opp i. Det gjorde denne regjeringen. Da er det forbløffende
at man skal høste kritikk for at vi i en midlertidig periode – mens
vi får på plass det vi trenger av tilstrekkelig kapasitet i landet,
for det skal vi få – løser et samfunnsproblem. Det forteller vel
kanskje om en opposisjon som ikke har så veldig mye å kritisere. Det
ser jeg går igjen i denne debatten, at visjonene fra de rød-grønne
partiene ser ut til å utebli fullstendig. Man snakker kun om budsjettall,
om mer penger til både det ene og det andre formålet, som man faktisk kan
overgå når man driver med alternativ budsjettering og ikke må ta
ansvar for det. Men det er altså en sammenheng i denne politikken,
og denne regjeringen leverer i høyeste grad på beredskapsfeltet
og i hele straffesakskjeden.
Så er det litt underlig når man
fra Arbeiderpartiet, SV og Senterpartiets side prøver å gi inntrykk
av at forslaget om ekstern evaluering av Politiets nasjonale beredskapssenter
ikke vil føre til utsettelse. Selvfølgelig vil det føre til utsettelse
– kanskje to år. Vi kan ikke gjennomføre en ekstern evaluering uten
at vi må sette prosjektet på vent. Ellers har det ikke så mye for
seg, skulle jeg mene. Så da må de partiene som mener dette, ta ansvar
for at man vil utsette byggingen av Politiets nasjonale beredskapssenter
i kanskje to år, og dermed svekke norsk terrorberedskap.
Jeg synes det er underlig, og jeg
stiller spørsmål ved om man tar inn over seg de konsekvensene man
er villig til å skape for å opptre populistisk.
Presidenten: Representanten
Sigbjørn Gjelsvik har hatt ordet to ganger tidligere, og får ordet
til en kort merknad, begrenset til 1 minutt.
Sigbjørn Gjelsvik (Sp) [18:07:19]: Først til representanten
Raja og hans fikenblad – tilstrekkelig støydempende tiltak som man
har fått regjeringen med på. Hvis det forslaget knyttet til beredskapssenteret
skulle ha noen realitet i seg, måtte man i det minste være med på at
det da skulle innebære ytterligere støydempende tiltak. Men et sånt
forslag ble nettopp fremmet og votert over forrige mandag. Det stemte
Senterpartiet for. Venstre stemte mot det.
Så til justisministeren, som sier
at forslaget om en ekstern evaluering vil innebære to års utsettelse.
Nei, i forslaget ligger det at dette skal skje parallelt med den
videre prosessen. Men det er også viktig å få med den usikkerhet
knyttet til prosjektet og prioriteringer i prosjektet som hans egen
departementsråd har bidratt til gjennom å si at det ikke har blitt
foretatt kost-nytte-analyse, og at det kanskje er andre tiltak på
beredskapsområdet som bør prioriteres først.
Presidenten: Flere
har ikke bedt om ordet til sak nr. 5.
Innstilling
frå justiskomiteen om Endringar i statsbudsjettet 2017 under Justis-
og beredskapsdepartementet (Innst. 62 S (2017–2018), jf.
Prop. 24 S (2017–2018), unnateke kap. 480, 490, 491, 496, 497, 3490,
3496 og 3497)
Presidenten: Ingen
har bedt om ordet.
Etter ønske fra arbeids- og sosialkomiteen
vil presidenten foreslå at sakene nr. 7 og 8 behandles under ett.
– Det anses vedtatt.
Innstilling
fra arbeids- og sosialkomiteen om Representantforslag fra stortingsrepresentantene
Audun Lysbakken, Solfrid Lerbrekk og Nicholas Wilkinson om å sikre
økonomisk trygghet for foreldre til alvorlig syke barn gjennom pleiepengeordningen (Innst. 59 L (2017–2018),
jf. Dokument 8:17 LS (2017–2018))
Innstilling
fra arbeids- og sosialkomiteen om Representantforslag fra stortingsrepresentantene
Audun Lysbakken, Solfrid Lerbrekk og Nicholas Wilkinson om å sikre
økonomisk trygghet for foreldre til alvorlig syke barn gjennom pleiepengeordningen (Innst. 60 S (2017–2018),
jf. Dokument 8:17 LS (2017–2018))
Presidenten: Etter
ønske fra arbeids- og sosialkomiteen vil presidenten foreslå at
taletiden blir begrenset til 5 minutter til hver partigruppe og
5 minutter til medlemmer av regjeringen.
Videre vil presidenten foreslå
at det – innenfor den fordelte taletid – blir gitt anledning til
inntil sju replikker med svar etter innlegg fra medlemmer av regjeringen,
og at de som måtte tegne seg på talerlisten utover den fordelte
taletid, får en taletid på inntil 3 minutter.
– Det anses vedtatt.
Atle Simonsen (FrP) [18:10:21] (ordfører for sakene): Som
saksordfører for disse sakene vil jeg først takke komiteen for et
godt arbeid med dem.
Først er det på sin plass å komme
med litt historikk. Pleiepengeordningen har i en årrekke vært for
dem som skal erstatte arbeidsinntekt for pleie av et sykt barn i
en begrenset periode. For dem som har hatt behov utover dette, har
det vært omsorgslønn som har vært løsningen.
Med Fremskrittspartiets Robert
Eriksson i regjeringen ble det fart på en utvidelse og en forbedring
av pleiepengeordningen. Den blå-blå regjeringen har lagt fram –
og fått innført fra oktober i år – en betydelig utvidelse av ordningen,
en utvidelse vi har kjempet for i mange år, men som den rød-grønne
regjeringen ikke viste det samme engasjementet for.
Nå er det slik at man får pleiepenger
hvis man har omsorg for alvorlig sykt barn. Barn som trenger å ha
foreldrene med seg på helseinstitusjon, eller som trenger kontinuerlig
tilsyn og pleie, er omfattet av den nye ordningen.
Den gamle ordningen ble oppfattet
som urettferdig og uforutsigbar. Varig syke barn falt utenfor ordningen, det
var strenge sykdomskrav, og aldersgrensen var 12 år.
Den nye ordningen gir pleiepenger
til dobbelt så mange familier. En snakker faktisk om 8 000–9 000
flere barn som får støtten det er å ha foreldrenes trygge omsorg.
Det er familier som tidligere har gått inn og ut av ordningen. Nå
inkluderer ordningen varig syke barn, det strenge sykdomskravet
er lempet på, og aldersgrensen er økt til 18 år. Vi innfører også
en unntaksregel etter 1 300 dager ved livstruende sykdom.
Men denne debatten dreier seg først
og fremst om alvorlig syke barn og deres familier – mennesker, ikke
millioner, som statsministeren ville sagt.
Det er kanskje litt rart at jeg
må begynne innlegget på den måten, for det er jo åpenbart at alle
som er her, forsøker å finne den beste løsningen for de familiene
som har et alvorlig sykt barn. Samtidig har mye av debatten dreid
seg om penger – hvor mye, hvor lenge, hvem som kvalifiserer, og
for noen også hvor mye dette skal koste.
For meg dreier det seg om at samfunnet
tar vare på dem som trenger det mest. Det dreier seg om å støtte
familier, samtidig som vi er tindrende klar på at pleiepenger ikke
løser alle problemer, for pleiepenger gjør ingen barn friske, pleiepenger
hjelper familier til selv å kunne gi sine barn nødvendig pleie og
omsorg. Disse familiene fortjener all mulig ros og ære for den innsatsen
de gjør. Jeg tror ingen som ikke selv har vært i samme situasjon, fullt
ut forstår hvordan disse har det, og hvordan det er å bli ufrivillig
ekspert på sykdom og pleie, slik som disse foreldrene blir. Vi vet
likevel at de som får syke barn, ofte settes under et enormt press
selv. Mange med syke barn blir selv syke og slitne. Dess lenger
ungene er syke, dess større er risikoen for familien.
Opposisjonen har i denne saken
påtatt seg en rolle som dreier seg om å gi mest mulig til dem som
er berørt av dette, og kanskje det er riktig. Selv er jeg usikker
på om det er bra at mor og far får betalt for å være utenfor arbeidslivet,
kanskje så lenge som i 18 år. Jeg er usikker på om det er bra for
familien at mor eller far bruker all sin tid, år etter år, på å
pleie sitt barn. Men jeg er sikker på én ting: Et slikt forslag
kan vi ikke bare vedta uten å ha sett på konsekvensene av det. At
det offentlige har et ansvar for å stille opp for dem som er rammet,
er helt åpenbart, men er det riktig å gi 100 pst. lønn til foreldre
i opptil 18 år? Er det riktig å innføre en ytelse som kan gis til familier
i hele EØS-området etter kun fire ukers arbeid i Norge, som kan
bety at en litauisk arbeider med et alvorlig sykt barn kan få så
mye som en halv million kroner av Norge i 18 år? Vil foreldre med
syke barn stille bakerst i køen når de søker jobb når barnet har
begynt å bli friskt?
Hvis vi innfører en statlig pleielønn
– for det er det denne diskusjonen i realiteten handler om nå –
hvordan vil det gripe inn i det kommunale ansvaret?
Det er mange uavklarte sider ved
denne saken. Vi ønsker alle den beste pleien for syke barn, vi ønsker
alle at foreldre skal kunne ta seg av syke barn. Jeg er glad for
at vi har fått innført en ordning for pleiepenger som er dobbelt
så god som den forrige, som dobbelt så mange blir omfattet av, og
at det blir utbetalt dobbelt så mye penger som tidligere.
Ordningen i dag er en veldig god
ordning. Heldigvis vil de aller fleste som opplever et alvorlig
sykt barn, få dekket sitt behov gjennom denne nye ordningen. Opposisjonen
synes å ha glemt at de ikke ville bedre denne ordningen i løpet
av åtte år i regjering. Isteden velger opposisjonen å fremme et
forslag om en utvidelse, nærmest uten avgrensning i tid, uten å
vite om konsekvensene, i 18 år og i noen tilfeller mer. Opposisjonen
velger å fremme konkrete forslag helt uten å ta inn over seg at forslagene
kan ha utilsiktede negative konsekvenser, og jeg synes forslaget
om å gjøre dette uten en utredning er uansvarlig. Samtidig er jeg
mer enn gjerne med på å få alle sider ved forslaget på bordet, og
på den måten kan vi gjøre det som er riktig.
Jeg vil gjerne ta opp forslagene
som Fremskrittspartiet står bak i sak nr. 7.
Presidenten: Representanten
Atle Simonsen har tatt opp de forslagene han refererte til.
Lise Christoffersen (A) [18:15:42]: La meg få lov til å takke
forslagsstillerne for å ta opp denne viktige saken. Da Stortinget
i forrige periode behandlet forslag til endringer i pleiepengeordningen,
var alle partier fornøyd med at flere fikk tilgang til pleiepenger.
Det gjaldt 8 000–9 000 nye mottakere, som det ble sagt her, men det
gjensto noen svært sårbare brukere som ikke ble omfattet, nemlig
dem som har varig syke barn med stort pleiebehov. Dagens behandling
vil forhåpentlig sørge for at de heretter også skal omfattes. Det
gjelder ikke veldig mange, men er desto viktigere for dem det gjelder.
Arbeiderpartiet er enig med regjeringa
i at alle ordninger, også pleiepengeordningen, må ha noen rammer.
Spørsmålet er hvor grensene skal gå. Statsråden sier i sitt svar
til komiteen at hun vil minne om at det var et enstemmig storting
som vedtok å erstatte den tidligere pleiepengeordningen med den
nye ordningen våren 2017. Det er en sannhet med modifikasjoner.
Arbeiderpartiet fremmet ved forrige behandling to forslag. Det ene
var at det skulle gjøres unntak fra aldersgrensa på 18 år for å
motta pleiepenger for mennesker med utviklingshemning. Det andre
var at foreldre til barn som har hatt en alvorlig, livstruende lidelse
og brukt opp retten til pleiepenger, skal gis ny pleiepengeperiode
dersom barnet får tilbakefall eller en ny diagnose som utløser rett
til pleiepenger. Begge disse forslagene ble nedstemt. Deretter stemte
vi for flertallsinnstillinga den gangen, slik resten av Stortinget
gjorde, men det betyr altså ikke at vi mente at det var en helt
optimal løsning.
I mellomtida har det vært valg,
Stortinget har fått en ny sammensetning og regjeringspartiene Høyre
og Fremskrittspartiet er svekket. De partiene som ønsket en annen
innretning på pleiepengeordningen, er styrket. Det åpner for nye
muligheter til å styrke pleiepengeordningen. Vi så det i budsjettforliket
mellom Høyre, Fremskrittspartiet, Venstre og Kristelig Folkeparti.
Der ble pleiepengeordningen styrket med 61 mill. kr, og størsteparten
går til å dekke en dekning på 100 pst. i hele perioden på 1 300
dager, istedenfor som nå, et kutt fra 100 pst. til 66 pst. etter
ett år. Arbeiderpartiet stiller seg bak budsjettkameratene  når
det gjelder dette. Vi er dessuten svært fornøyd med at vårt forslag
fra forrige periode om å unnta barn med psykisk utviklingshemning fra
18-årsgrensa, nå er tatt inn i budsjettforliket.
Arbeidslinja har vært et argument
for regjeringa mot å gi 100 pst. dekning. Arbeiderpartiet er enig
i at det skal lønne seg å jobbe, og minner om at arbeidslinja var
et begrep som ble innført på vår vakt allerede under Gro Harlem
Brundtlands tredje regjering, med Grete Knudsen som sosialminister,
på første halvdel av 1990-tallet. Arbeidslinja skulle etter vår
definisjon være en rettighet og en mulighet. Under borgerlige regjeringer
er innholdet vridd mer i retning av å være pisk og sanksjoner, med
tilhørende tap av rettigheter, og vi ser det også i denne saken
om pleiepenger. Arbeiderpartiet beklager det. Dette gjelder barnefamilier
i en ekstrem situasjon, det handler om liv og død.
Sammen med Senterpartiet og forslagsstillerne
fra SV står Arbeiderpartiet bak komiteens innstilling, der vi vil tette
de hullene som gjenstår etter budsjettforliket. Det gjelder først
og fremst unntaket fra femårsregelen. Det skal, etter komiteens
innstilling, også gjelde barn med en kronisk lidelse, i tråd med
det forslaget vi fremmet i forrige periode. Det må være pleiebehovet,
ikke om sykdommen er akutt eller kronisk, som gjelder. Beviset på det
fikk vi da Stortinget arrangerte høring om representantforslaget.
Tunge medisinske miljøer ga klar tilbakemelding: For noen er det
helt nødvendig at foreldrene er til stede, både hjemme og ved innleggelse
på sjukehus. Ved kompliserte diagnoser er det foreldrene som noen ganger
har den beste kunnskapen, og det kan faktisk handle om liv eller
død.
I slike høringer får vi saklige
innspill, så også i denne saken, og det gjør derfor et enormt inntrykk
når foreldre som lever i unntakstilstand døgnet rundt, brister i
gråt under høringen og spør hvordan vi tror de skal klare seg når
pleiepengene faller bort. De ville gitt hva som helst for å kunne
gå på jobb, men de kan ikke. Det handler om liv eller død.
Arbeiderpartiet, Senterpartiet
og SV fremmer forslag som tar hensyn også til disse foreldrene.
Høyre og Fremskrittspartiet går imot. Hva Venstre gjør, vet vi ikke.
Kristelig Folkeparti fremmer forslag i riktig retning. Det tar riktignok
litt mer tid enn vårt forslag, men faller vårt opprinnelige forslag,
stemmer vi altså subsidiært for Kristelig Folkepartis. Det er nest
best, og vi har fortsatt tid før den første femårsperioden utløper.
Så har jeg lyst til å stille et
kort spørsmål til saksordføreren, som nevnte at en ikke hadde utredet
negative konsekvenser av flertallets forslag. Men der posisjonen
i dag altså stemmer imot § 9-10 nytt tredje ledd og mot § 9-12 første
ledd, så stemmer de i morgen for akkurat det samme, fremmet av dem
selv, så det skjønner jeg ikke helt.
Presidenten: Tiden
er ute.
Heidi Nordby Lunde (H) [18:21:06]: Jeg tror ingen som ikke
har opplevd det selv, vet hvor krevende det er å oppleve at ditt
eget barn blir alvorlig syk. Derfor har innføringen av pleiepenger
som en midlertidig kompensasjon for tapt arbeidsinntekt vært viktig.
Men mange opplevde at den gamle ordningen var urettferdig og uforutsigbar.
Derfor utvidet regjeringen pleiepengeordningen betydelig, slik at
rundt 9 000 flere barn og familier kvalifiserte til den. Høyre har
nemlig alltid ment at staten ikke skal sørge for alt for alle, men
begrenses til å være mye for den som trenger det mest.
Samtidig som vi utvidet ordningen,
mente vi at innretningen måtte endres, ikke bare fordi flere får,
men også fordi flere får være i ordningen mye lenger enn tidligere.
Pleiepenger skal kompensere for tapt arbeidsinntekt ved fravær fra
arbeidet i forbindelse med barns sykdom. Men også foreldre til sterkt
pleietrengende barn bør ha samme mulighet som andre til å delta
i arbeidslivet og ha andre fellesskap og mestringsområder enn familien.
Vi vet, og forskning viser, at
det er bra for familien å beholde tilknytningen til arbeidslivet.
Det er bra å ha et annet fellesskap utenfor familien, også når –
eller kanskje særlig når – man har pleietrengende barn. Tilknytningen
til arbeidslivet hindrer isolasjon og bidrar til inkludering i samfunnslivet.
Forskning viser nemlig at pårørende er særlig utsatt for fysiske
og psykiske helseplager. Mange blir utbrent når de over tid har
hatt 100 pst. omsorg for et alvorlig sykt barn som trenger kontinuerlig
omsorg og pleie. Også barna kan ha godt av å ha kontakt med skole
eller barnehage i gode perioder. Av hensyn til familiene har det
altså vært viktig og riktig å avgrense pleiepenger noe og sørge
for tilknytning til arbeidslivet i familien. I dag går Arbeiderpartiet
og SV vekk fra denne linja.
I brev til Stortinget av 1. februar
2011 skrev daværende arbeids- og inkluderingsminister Hanne Bjurstrøm at
det var en forutsetning at tjenestebehov ble ivaretatt ved tilpassede
kommunale tjenester i samarbeid med foreldrene, slik at foreldrene
kan delta i yrkeslivet. Hun skrev:
«Pleiepenger i varige tilfeller
ville innebære risiko for at foreldrene faller ut av arbeidslivet.»
Pårørende blir altså utbrent, utsatt
for fysiske og psykiske plager og står i fare for å falle ut av
arbeidslivet. I stedet for å innrette pleiepengeordningen med begrensninger
for å gi incentiver til å beholde arbeidstilknytning går Arbeiderpartiet
og SV inn for å kompensere inntektsbortfall i inntil 18 år. Konsekvensene
av dette har ikke vært utredet. Arbeiderpartiet og SV sender altså et
klart signal om at foreldre som kan være hjemme, bør være hjemme,
i stedet for å beholde en arbeidstilknytning.
I innstillingen argumenteres det
med at pleiepenger kun gis for kortere perioder. Men det er etter
gamle regler, før den nye pleiepengeordningen. Tidligere hadde foreldre
til varig syke barn kun rett til pleiepenger i svært snevre og kortvarige
tilfeller. Når vi nå har inkludert varig syke barn og lempet på
sykdomskravet, vil mange flere foreldre fylle vilkårene for pleiepenger
fram til barnet er 18 år og utover.
Det har ikke vært utredet med tanke
på likestilling. For hvem er det som blir hjemme? Det er per i dag 80 pst.
kvinner som tar ut omsorgsstønad. Hvilke økonomiske konsekvenser
får det for deres pensjon? Hvilke konsekvenser for det for familiens
økonomi på sikt? Hvilke konsekvenser får det for integrering? Hvilke
konsekvenser har det for forholdet til tilstøtende stønader, kommunale
tjenester og robustheten i disse?
Dette er i realiteten å innføre
en statlig pleielønn for yrkesaktive. Som et ansvarlig parti kan
ikke Høyre støtte dette, når vi allerede vet at også foreldrene
er særlig utsatt for fysiske og psykiske helseplager, blir utbrent
og faller ut av arbeidslivet. Det er ikke alltid det beste for barnet
eller foreldrene at foreldrene står for all pleie over lang tid.
Det går Høyre imot, rett og slett av hensyn til familiene det gjelder.
Samtidig støtter Høyre forslagene
fra Fremskrittspartiet om videre utredninger av ulike ordninger.
Per Olaf Lundteigen (Sp) [18:25:27]: Jeg vil takke forslagsstillerne
fra SV som har fremmet saken. Det har engasjert mange. Pleiepenger
er viktig, det gjelder barn med alvorlig sykdom.
Da denne saken ble behandlet i
Stortinget i vår, hadde Senterpartiet forslag til forbedringer.
Høringen i komiteen har vist behov for ytterligere forbedringer,
og foreldre som har alvorlig syke barn, bør slippe å få ytterligere
økonomiske bekymringer i tillegg. Når barn blir syke, bør fellesskapet
stille opp. Syke barns behov for pleie og omsorg skal dekkes fullt
ut av fellesskapet.
I dagens ordning vil man kun få
forlenget pleiepengeordningen om barnet på grunn av livstruende
sykdom eller skade har behov for kontinuerlig tilsyn og pleie. Dette
gjelder ikke dersom sykdommen eller skaden er varig. Et barn kan
altså være i livsfare på grunn av sin kroniske sykdom, men det er
ikke funnet verdig i unntaksbestemmelsen.
Senterpartiet går etter en omfattende
behandling i komiteen inn for flere lovendringer som vil gi en økonomisk
tryggere ordning til foreldre med alvorlig syke barn. Når det gjelder
§ 9-10 nytt tredje ledd, om personer med utviklingshemning som har
behov for kontinuerlig tilsyn og pleie på grunn av livstruende eller
annen svært alvorlig sykdom eller skade, ytes det etter vårt forslag
pleiepenger uten hensyn til aldersgrensen på 18 år.
Det er meget spesielt at Høyre
og Fremskrittspartiet i innstillingen går mot denne lovendringen,
som er identisk med det som framgår av finanskomiteens Innst. 4 L, som
behandles i morgen, under kapittel 10.4 Pleiepenger. I henhold til
budsjettavtalen støtter der Høyre, Fremskrittspartiet, Kristelig
Folkeparti og Venstre lovforslaget, og det er derfor ganske spesielt
når forrige taler, representanten Heidi Nordby Lunde, sier at Høyre
da ikke kan støtte budsjettavtalen og argumenterer med at det ikke
er utredet, med konsekvenser og med tall fra Kaasa-utvalget, som
på sitt grunnlag kommer til store, svimlende ekstrautgifter.
Videre går Senterpartiet inn for
forbedringer knyttet til at pleiepenger skal ytes med 100 pst. etter
§ 9-15 i inntil 1 300 dager per barn. I dag er perioden 260 dager med
100 pst.
Vi har videre inne forslag om ventedager
finansiert av arbeidsgiver. Fram til endring av pleiepengeordningen
fra 1. oktober 2017 var det sju ventedager. Senterpartiet ser det
som rett å ha fem ventedager per barn før pleieperioden starter,
altså fem dager per barn for hele pleiepengeperioden i inntil 18
år. På denne måten vil sykdom for alle barn i denne femdagersperioden
bli behandlet likt. Dette vil også forenkle bruken av pleiepengeordningen
og redusere statens utgifter.
Videre, dersom begge foreldre har
rett til å være til stede hos barnet ved barnets opphold i helseinstitusjon, telles
det med én stønadsdag, ikke to, dette fordi det er en ekstra sårbar
periode for både barn og foreldre. Det er like rettigheter for lønnsmottakere
og sjølstendig næringsdrivende.
Om komiteens innstilling i Innst. 59 L
skulle falle ved votering, vil Senterpartiet subsidiært stemme for
Kristelig Folkepartis forslag nr. 1–3 til Innst. 60 S, som angår samme
realitet. Og videre: Senterpartiet støtter forslag nr. 2, fra SV,
til Innst. 59 L, angående ikrafttredelsestidspunktet for lovendringen.
Når det så gjelder Innst. 61 L,
som jeg er saksordfører for, er det en samleproposisjon om endringer
av lover. Det er en rekke mindre rettelser om inkurier mv. fra en enstemmig
komité samt fire lovendringer som har sammenheng med budsjettet
for arbeids- og sosialkomiteen i 2018, som behandles i Stortinget
fredag 15. i denne måneden. Jeg vil ikke gå inn på de ulike lovendringene,
det vil bli nærmere diskutert i forbindelse med budsjettbehandlingen
den 15. desember. Derav vil framgå de realiteter som vil få konsekvenser
for loven, og partienes standpunkter framgår av innstillingen.
Magne Rommetveit hadde her
teke over presidentplassen.
Solfrid Lerbrekk (SV) [18:30:23]: Fyrst av alt vil eg senda
ein stor takk til foreldre med alvorleg sjuke barn som midt i livssituasjonar
så tøffe at det er vanskeleg for oss å førestilla oss, kjempar ein
knallhard kamp for å få retta opp hòla som dagens regjering innførte
i pleiepengeordninga.
Med tung støtte frå medisinske
fagmiljø og interesseorganisasjonar har dei delt historiene sine.
Historiene har vorte delte på høyring, som kronikkar i avisene,
som e-post til oss stortingsrepresentantar og i sosiale medium.
Ei mor fortel at dei på sjukehuset i førre veka snakka med legen
om ustabiliteten og fråværet. Dei diskuterte om pleiepengar kunne
vore eit alternativ, men vart samde om ikkje å søkja no fordi barnet
ikkje er så sjukt at det er snakk om livet. Dei torde ikkje bruka
opp dagane i pleiepengeordninga i tilfelle ho ikkje skulla endrast
i dag.
Ei anna mor skriv at guten deira
ikkje kjem til å overleva. Dei veit at det kjem nye, tøffe tak,
at det kanskje kjem ein fase med utprøvande medisin, og så kjem
den lindrande fasen der sonen deira skal døy. Sjølvsagt er dei bekymra:
Kjem dei til å ha råd til å vera til stades til siste slutt og gje
sonen tryggleik når han skal møta døden? Det er ikkje denne utryggleiken
pleiepengeordninga skal skapa.
Då me fremja forslag om å forbetra
pleiepengeordninga berre nokre månader etter at ho var vedteken
endra, handla det om tre problem med ordninga som tredde i kraft
1. oktober:
Foreldra
gjekk frå 100 til 66 pst. inntekt etter eitt år med pleiepengar,
og det førte til at folk i ein allereie vanskeleg situasjon vart
fattigare.
Opninga
for å få pleiepengeordninga i meir enn 1 300 dagar var ikkje berre
streng, men òg djupt diskriminerande og uetisk. Barn med livtrugande
og kroniske sjukdomar som framleis har behov for pleie frå foreldra,
får inga hjelp.
Foreldre
til utviklingshemma barn under 18 år fekk ikkje pleiepengar. Dette
er personar som er svært sårbare, og som treng sine næraste hjå
seg under sjukehusopphald og alvorleg sjukeleie.
Desse tre hòla i ordninga vart
beskrivne i høyringa i vår, men vart ikkje tekne på alvor av regjeringa.
Då Stortinget vedtok omlegginga av pleiepengeordninga våren 2017,
var det samrøystes. Men me minner om at SV samstundes fremja eit
meir omfattande forslag som fekk støtte frå Kristeleg Folkeparti
og Miljøpartiet Dei Grøne.
Me står bak eit felles forslag
med Arbeidarpartiet og Senterpartiet. Når me etter grundige vurderingar fremjar
forslaget vårt som lovforslag heller enn som oppmodingsforslag,
er det fordi det er avgjerande for dei familiane som er ramma av
hòla i pleiepengeordninga, å få denne saka avklara og verta trygge
på at dei ikkje må selja huset eller sjå for seg ei framtid med
ein økonomisk utrygg situasjon.
Denne avklaringa kunne dei fått
i dag om Kristeleg Folkeparti hadde vore med og røysta for forslaget
vårt. At me i staden må venta endå ein runde med lovsak frå regjeringa,
er lite tilrådeleg all den tid regjeringa har ei tvilsam historie
når det gjeld å følgja opp oppmodingsforslag frå Stortinget. Om
Kristeleg Folkeparti no ikkje røystar for vår krystallklare lovendring,
men heller fremjar innhaldsmessig heilt likelydande forslag, må Kristeleg
Folkeparti lova å sikra og følgja opp ansvaret regjeringa har for
at dette faktisk vert gjennomført.
André N. Skjelstad (V) [18:35:08]: Barna våre er det kjæreste
vi har, og når de råkes av alvorlig sykdom, er det noe av det vanskeligste
vi møter som foreldre. Det er en skjebne som kan ramme flere. Derfor
er det viktig at vi har gode støtteordninger for dem som opplever noe
en burde vært foruten, å måtte pleie et alvorlig sykt barn.
Pleiepengeordningen som vi har
hatt inntil nå, hadde mange svakheter. Foreldre med kronisk syke
barn fikk f.eks. ikke pleiepenger, men ble henvist til ordninger
som omsorgslønn. I tillegg var ordningen uforutsigbar, og flere
opplevde seg urettferdig behandlet når de søkte om pleiepenger.
Endringen i pleiepengeordningen som regjeringspartiene og Venstre
innførte tidligere i år, var en viktig forbedring av den eksisterende
ordningen. Antall tilfeller som ble favnet av pleiepenger, ble doblet,
og etter at ordningen trådte i kraft den 1. oktober i år, kunne
så mange som 9 000 flere familier motta pleiepenger. Dette representerte
en økning på 574 mill. kr. Det er den største satsingen på pleiepenger
på flere år.
Samtidig må vi erkjenne at endringene
ikke er positive for alle. Det ble innført en tidskontoordning som gjorde
det vanskeligere for enslige foreldre og familier med psykisk utviklingshemmede
barn som trenger pleie på grunn av livstruende eller annen svært
alvorlig sykdom, idet de ble truffet av 18-årsaldersgrensen. At støtten
i tillegg ble redusert fra 100 pst. til 66 pst. i likhet med andre
ytelser, gjorde dette vanskeligere for foreldre som i en begrenset
tid må være hjemme for å pleie eget barn.
Når Venstre i forhandlinger med
regjeringspartiene jobbet for å forbedre ordningen, fikk vi et viktig
unntak for tidskontoen for foreldre med barn som er alvorlig syke.
Det var et unntak som vi mente var riktig og viktig for ikke å gjøre
hverdagen mer vanskelig enn nødvendig.
Vi er alle opptatt av at når et
barn er sykt, er det det man skal kunne bruke oppmerksomheten på.
Dette var det viktig at vi fikk gjort noe med, og i forbindelse
med budsjettet for 2018 ble pleiepengeordningen styrket med ytterligere
59 mill. kr. Formålet var å beholde 100 pst. utbetaling og gjeninnføre
unntaket om 18-års aldersgrense for foreldre med funksjonshemmede
barn.
Venstre foreslo i tillegg i sitt
alternative statsbudsjett å bedre ordningen for enslige foreldre
– en av de gruppene som ble rammet hardest av reformen. I debatten
har vi sett hvor dårlig den kommunale støtten til foreldre som må
pleie egne barn, kan være. Små kommuner med trang økonomi og et
tungt lass av oppgaver har slitt med å levere et godt tilbud til
foreldre rundt omkring i landet. Og foreldre opplever at gapet mellom
pleiepenger og omsorgslønn er stort. Dette understreker også behovet
for en videre kommunereform og en videre forbedring av kommuneøkonomien
i Norge. Den dagen vi kan si at vi har et godt kommunalt tilbud
i hele landet, kan vi også si fra oss mange av bekymringene rundt
den statlige pleiepengeordningen.
Det vi ønsker oss, er en pleiepengeordning
som også ivaretar rettighetene til selvstendig næringsdrivende. Derfor
stemmer vi i dag for forslaget til vedtak B.
Jeg vil avslutte innlegget med
å takke de foreldrene som har fortalt oss sin historie og om utfordringene
de står midt oppi. De fortjener vår respekt og at vi lytter til det
de har å si. Som folkevalgte må vi også ta våre beslutninger basert
på samfunnshelheten, men hensynet til individets rettigheter skal
alltid veie tyngst. Jeg håper at vi i dag kan bidra til en bedre
pleiepengeordning for dem som går igjennom det hardeste i livets
hverdag. Vi skylder dem raushet og et liberalt samfunn som Norge.
Så vil jeg gi en stemmeforklaring
ettersom vi ikke sitter i komiteen. Vi vil, som jeg har signalisert,
stemme for forslaget til vedtak B, men i tillegg vil vi stemme for
forslag nr. 3, fra Fremskrittspartiet, som er omdelt i dag.
Kjell Ingolf Ropstad (KrF) [18:39:24]: Dette er en av de
viktigste sakene Stortinget behandler i høst. Det er en sak som
berører menneskeverd, og den berører familiers evne og mulighet
til å kunne ivareta sine syke barn. De gjør en fantastisk jobb for
samfunnet og en fantastisk jobb for ungene sine, og jeg stiller
meg ofte spørsmålet: Hva er alternativet? Veldig ofte ville det vært
institusjon, som ikke nødvendigvis ville vært det beste for barnet
– det tror jeg familiene er best selv til å finne ut av – men det
ville kanskje heller ikke vært det beste for samfunnet hvis en tenker
økonomisk. Kostnadene kunne vært mye større, så når en snakker om
kostnadene for staten, stiller jeg store spørsmål ved de svimlende
beløpene som blir framstilt. Og når det henvises til Kaasa-utvalget,
vet vi også at beregningene som ble gjort der, ble gjort ut fra
en helt annen og ulik ordning enn den som faktisk gjelder i dag.
Så dette er en ordning som er utrolig viktig både for samfunnet
og for familiene.
For Kristelig Folkeparti har det
vært en viktig sak å jobbe med. I perioden 2009–2013 fremmet vi
forslag om å utvide ordningen. Heldigvis kom utvidelsen nå i vår
– det mente jeg var viktig, den inkluderer flere – men vi stemte
imot innstrammingene som gikk både på kompensasjon og på tid. Derfor
fremmet vi allerede i trontaledebatten for to måneder siden forslag
om å be regjeringa komme med en egen sak om pleiepengeordningen,
nettopp for å gjøre forbedringer.
Så tok vi med inn de viktigste
punktene i budsjettforhandlingene, fordi vi visste at med ikrafttredelsen
av ordningen nå i oktober ville en allerede i oktober neste år gå
ned fra 100 pst. til 66 pst. kompensasjon. Endringen her er vi stolte
av å ha fått til i budsjettet. For Kristelig Folkeparti handler
det om at vi ser på pleiepengeordningen som en lønn, ikke som en
trygd eller som en hvilken som helst annen sykepengeordning der
en går ned til 66 pst. etter et år. Angående 18-årsgrensen for familier
som har psykisk utviklingshemmede barn, mente vi det var viktig
at man kan ha pleiepenger for dem også når de passerer 18 år.
Nå gjenstår det jeg vil kalle den
svært uheldige femårsbegrensningen, som allerede nå gjør at noen
familier er usikre når det gjelder å kunne ta ut stønadsdager. Regelen
står også i motstrid til forskriften om barn på sykehus, som sier
at barn har rett til å ha minst én av foreldrene hos seg under institusjonsopphold,
og ved varig alvorlig sykdom skal begge foreldrene kunne være hos barnet.
Dagens ordning skal kun gjelde
utover fem år ved livstruende sykdom eller skader som ikke er varige.
Et barn med varig sykdom der det inntrer en livstruende forverring,
vil da ikke ha rett til pleiepenger. Det mener vi er både uheldig
og uforståelig. Derfor vil Kristelig Folkeparti gi stor honnør til
SV for deres arbeid både med utarbeidelsen og med å danne et flertall
rundt representantforslaget. Forslaget som SV, Kristelig Folkeparti
og Miljøpartiet De Grønne sto alene om i forrige periode, har nå
flertall.
Jeg har full forståelse for at
de berørte familiene ønsket at stortingsflertallet skulle stemme
for direkte lovendringer som SV fremmer i dag sammen med Senterpartiet
og Arbeiderpartiet, og jeg har forståelse for at det handler om
trygghet og et ønske om forutsigbarhet. Men vi fremmet forslag i
trontaledebatten om å få en egen sak. I dag fremmer vi forslag om
å presisere hva saken bør inneholde, nemlig at en bør avskaffe femårsregelen.
Vi mener det vil være en fordel om lovforslaget i denne saken ikke
tar utgangspunkt i femårsregelen, slik at det blir en hovedregel,
men heller tar utgangspunkt i at en ønsker en tidsubegrenset ytelse.
Vi mener at et grundigere lovarbeid vil gjøre at ordningen vil stå
seg bedre over tid. Derfor fremmer vi forslag i dag om at regjeringa
må legge fram en egen sak i løpet av 2018 om at femårsregelen skal
fjernes, og at ordningen skal gis som en tidsubestemt ytelse, altså
at femårsregelen skal bort før den trer i kraft, og at den skal
fjernes på en måte som står seg over tid. Dette mener vi er mulig,
for for de aller fleste vil dette først tre i kraft om fem år, dersom
ikke begge foreldrene tar ut pleiepenger samtidig, men det vil være
ytterst få. For Kristelig Folkeparti er det også avgjørende at personer
som ikke har opptjent rettigheter gjennom arbeid, kan innlemmes
i ordningen, derfor fremmer vi forslag om å få dette utredet.
Kristelig Folkeparti hadde også
egentlig tenkt å støtte forslaget som ligger i innstillinga om å
gi selvstendig næringsdrivende og frilansere rettigheter til ordningen
på linje med arbeidstakere. Men så vidt jeg vet, er det allerede
innbefattet, og jeg ber statsråden om å kommentere det hvis hun
har mulighet til det.
Presidenten: Presidenten
forstår det slik at representanten har teke opp forslag?
Kjell Ingolf Ropstad (KrF) [18:44:37]: Ja.
Presidenten: Representanten
Kjell Ingolf Ropstad har teke opp dei forslaga han viste til.
Statsråd Anniken Hauglie [18:44:47]: Det er viktig å sikre
økonomisk trygghet for foreldre med syke barn. Det er det stor enighet
om her i salen. Pleiepenger, hjelpestønad og kommunal omsorgsstønad
skal bidra nettopp til det.
Regjeringen har gjort store utvidelser
i pleiepengeordningen. Ordningen er mer enn doblet i både antall mottakere
og utgifter. Store grupper syke barn er inkludert – grupper som
tidligere ikke var omfattet, eller som gikk inn og ut av ordningen
på grunn av de strenge reglene. Den tidligere ordningen var også
komplisert og lite forutsigbar.
Forslaget om 100 pst. kompensasjon
i alle 1 300 dager adresserer jeg ikke nå, siden budsjettavtalen
mellom Kristelig Folkeparti, Venstre og regjeringspartiene ivaretar
dette. Det samme gjelder forslaget om å gjeninnføre unntaket fra
aldersgrensen for mennesker med psykisk utviklingshemning. Når det
gjelder forslaget om å ivareta selvstendig næringsdrivende og frilanseres
rettigheter, som Ropstad stilte spørsmål om, er det helt korrekt
at det allerede er ivaretatt. De borgerlige partiene sørget for
at selvstendig næringsdrivende og frilansere fikk de samme rettighetene
– 100 pst. kompensasjon blir det nå for dem med syke barn.
Jeg vil si litt mer om forslaget
til unntak etter 1 300 dager. Representantene foreslår et unntak
om fortsatt rett til pleiepenger etter 1 300 stønadsdager med 100 pst.
kompensasjon. Vilkåret for å få pleiepenger etter unntaket skal
være det samme som for de første 1 300 dagene. I realiteten innebærer
det rett til pleiepenger med 100 pst. ytelse uten annen tidsavgrensning
enn at barnet er under 18 år.
Konsekvensene av å gi 100 pst.
kompensasjon av arbeidsinntekten uten tidsbegrensning er mange,
og de er ikke utredet godt nok til at vi ser hvordan dette vil påvirke
familienes situasjon på lang sikt. La meg slå fast: Pleiepenger
har aldri vært og bør heller ikke være en statlig pleielønn. Pleiepenger
er en midlertidig inntektserstatning når man er midlertidig borte
fra arbeidet for å pleie syke barn, tilsvarende sykepengeordningen.
Det vil med andre ord si at foreldre som ikke er yrkesaktive, heller ikke
har rett til pleiepenger.
En tidsubegrenset ytelse vil ha
uheldige konsekvenser i et arbeids-, likestillings- og integreringsperspektiv. Det
er viktig at folketrygdytelser gir den økonomiske tryggheten som
familier i en allerede vanskelig livssituasjon trenger, men det
må samtidig ikke føre til at familier mister kontakten med arbeidslivet
og den sikre inntekten som fast arbeid gir. En ytelse med 100 pst.
kompensasjon i inntil 18 år øker faren for frafall fra arbeidslivet
og uførhet på grunn av slitasje og utbrenthet. Spesielt kvinner
vil være utsatt. Det vil også kunne føre til at flere kvinner blir
minstepensjonister.
En tidsubegrenset ytelse vil også
være svært uheldig for arbeidsgivere, siden det følger rett til
permisjon med rett til pleiepenger. Dersom dette fortsatt skal gjelde,
vil en permisjonsrett på inntil 18 år kunne medføre at arbeidsgivere
vil kunne vegre seg mot å ansette foreldre med syke barn og dermed
frata dem muligheten for den økonomiske sikkerheten en fast arbeidsinntekt
gir.
Pleiepenger gis yrkesaktive og
beregnes ut fra tidligere inntekt. Forskjellen vil nå bli veldig
stor mellom yrkesaktive foreldre som får full lønnsdekning på ubegrenset
tid, og foreldre som ikke har vært yrkesaktive og dermed ikke har
pleiepengerett, men har den samme pleiebyrden.
Som flere har vært inne på, er
pleiepenger omfattet av EØS-regelverket og kan derfor også eksporteres
til barn som er bosatt utenfor Norge.
En tidsubegrenset ytelse med 100 pst.
dekning går på tvers av de andre ytelsene i folketrygden, og det
kan spørres om det er rimelig at den da skal ligge i folketrygden.
Det offentlige ansvaret for å bistå
og avlaste pårørende med store omsorgsoppgaver ligger til kommunen.
Vi har lokalt selvstyre, og vi har valgt å legge helse- og omsorgssektoren
til kommunene. Pleiepenger skal ikke være betaling til foreldre
for pleien de utfører, og skal heller ikke kompensere for eventuelle
manglende kommunale tilbud. Pleiepenger skal gjøre det mulig å være sammen
med de syke barna, ikke pleie dem selv.
En tidsubegrenset folketrygdytelse
med 100 pst. kompensasjon griper langt inn i det kommunale ansvaret
og de lokale prioriteringene. En slik folketrygdytelse vil nødvendigvis
bli sentralt forvaltet og kan ikke ta hensyn til lokale vurderinger
og prioriteringer. I hvilken grad dette vil påvirke kommunenes dimensjonering
av tilbudet til syke barn, vet vi heller ikke, men jeg skulle gjerne
hatt svar på det.
Jeg vil derfor fraråde å gi unntak
som innebærer 100 pst. pleiepenger uten tidsbegrensning. En slik
ordning har ikke vært konsekvensutredet, herunder forholdet til
andre stønader og tjenester eller andre sentrale, viktige spørsmål.
Det bør i det minste være utredet før man gjør så store, omfattende
endringer, som vi i dag ikke aner konsekvensene av.
Presidenten: Det
blir replikkordskifte.
Lise Christoffersen (A) [18:49:56]: Statsråden avsluttet
sitt innlegg med en påstand om at vi ikke aner konsekvensene hvis
en stemmer for komiteens innstilling. Noe tilsvarende var saksordføreren,
fra Fremskrittspartiet, inne på og også talspersonen for Høyre.
Representanten Lundteigen stilte
et spørsmål i sitt innlegg. Er det bare de delene av komiteens innstilling
i dag som ikke omfattes av det vedtaket som Stortinget kommer til
å gjøre enstemmig i morgen – som følge av budsjettforliket – som
er uansvarlig, eller er det uansvarlig også det flertallspartiene
innstiller på i debatten i Stortinget i morgen?
Statsråd Anniken Hauglie [18:50:47]: Forliket sier at man
skal ha 100 pst. kompensasjon i 1 300 dager, og at unntaket for
psykisk utviklingshemmede over 18 år skal gjeninnføres.
Det som ligger i forslaget som
er til behandling i dag, er at man skal ha 100 pst. kompensasjon
i inntil 18 år. Hva som er konsekvensene av det, er høyst usikkert: Hvilken
betydning har det for kvinners deltakelse? Hvilke konsekvenser har
det for familiene at de kan risikere å få et så stort ansvar lagt
på dem selv? Vil kommunene dimensjonere tilbudet sitt deretter?
Samfunnsøkonomisk: Hvis dette skal være mer lønnsomt, er en avhengig av
at kommunene bygger ned sitt tilbud, og det vil jeg virkelig fraråde
at kommunene gjør. Tvert om bør kommunene kanskje heller bygge opp
tilbudet til disse familiene.
Det forslaget som ligger til behandling,
er svært omfattende, og vi kjenner ikke konsekvensene av det. Det som
vedtas i forbindelse med budsjettet, er et langt mer moderat forslag
sammenlignet med det som foreligger her i dag.
Lise Christoffersen (A) [18:51:52]: Jeg takker for svaret.
Mitt neste spørsmål er når vi kan
forvente at statsråden kommer tilbake igjen til Stortinget med en
sak som er ferdig utredet. Grunnen til at jeg spør, er at vi har hatt
litt dårlige erfaringer i Stortinget tidligere med at også enstemmige
vedtak har kommet tilbake igjen til Stortinget i en form som Stortinget
ikke helt kjenner seg igjen i. Jeg kan nevne som eksempel fosterforeldre
på trygd.
Spørsmålet er: Når kan vi forvente
at Stortinget får en sak til behandling, og vil statsråden da presentere
en sak i tråd med Stortingets ønske?
Statsråd Anniken Hauglie [18:52:31]: Det er litt avhengig
av hva som blir vedtatt her i dag. Det er rimelig omfattende utredningsforslag
Stortinget pålegger regjeringen å komme med, og tidsfristen er kort.
Hvis de utredningsforslagene som
foreligger her i dag, blir vedtatt slik de foreligger, skal vi komme
tilbake til Stortinget i løpet av 2018 med svært omfattende utredninger
om veldig kompliserte spørsmål, som handler om både økonomi, likestilling,
arbeidslinjen, eksport av ytelser, osv. Jeg kan love at jeg skal
gjøre mitt beste for å klare å komme til Stortinget med et så godt grunnlag
som mulig for at Stortinget kan fatte kvalifiserte vedtak. Det er
viktig i saker som denne. Stortinget har gitt meg frist ut 2018,
og det skal jeg selvfølgelig bestrebe meg på å klare.
Per Olaf Lundteigen (Sp) [18:53:37]: Det er behov for en
oppklaring.
I saken som skal behandles i morgen,
Innst. 4 L for 2017–2018 fra finanskomiteen, framgår det under punkt
10.4 Pleiepenger at det i henhold til budsjettforliket mellom de
fire partiene fremmes forslag om endring av folketrygdloven, der
§ 9-10 nytt tredje ledd skal lyde, osv. Det som står der, er identisk
med det som i denne innstillinga, Innst. 59 L, står under A I, «§ 9-10
nytt tredje ledd skal lyde:». Det er et forslag som Fremskrittspartiet
og Høyre i denne innstillinga går imot.
Så fremmes det et nytt forslag,
nr. 3, fra Fremskrittspartiet. Hvordan er forslag nr. 3 å forstå?
Vil det si at regjeringa trekker seg fra det forliket som framgår
av Innst. 4 L, som behandles i morgen?
Statsråd Anniken Hauglie [18:54:47]: I budsjettavtalen mellom
regjeringspartiene, Kristelig Folkeparti og Venstre har man blitt
enige om 100 pst. kompensasjon i 1 300 dager, pluss at man ønsker
å unnta psykisk utviklingshemmede over 18 år, dvs. gjeninnføre det unntaket
som var i den gamle ordningen.
I forslaget som ligger til behandling
i dag, er det 100 pst. kompensasjon i 1 300 dager. Dersom man har behov
for pleiepenger etter det, har man rett til 100 pst. kompensasjon
med det samme inngangsvilkåret som hovedregelen, dvs. at unntaket
blir hovedregelen. Man har rett til 100 pst. kompensasjon, tidsubegrenset.
Det har regjeringspartiene, Kristelig Folkeparti og Venstre ikke
blitt enige om. Det er 100 pst. i fem år man har blitt enige om,
ikke tidsubegrenset.
Per Olaf Lundteigen (Sp) [18:55:44]: Regjeringspartiene argumenterer
i denne innstillinga sterkt mot innstillingas A I § 9-10 nytt tredje
ledd – det argumenteres sterkt mot det. Det forslaget er helt identisk
med det som blir behandlet i morgen, i Innst. 4 L, som Høyre, Fremskrittspartiet,
Venstre og Kristelig Folkeparti står bak. Er det slik å forstå at
regjeringspartiene nå trekker seg fra det som er flertallsinnstillingen
i morgen, slik det kan tyde på dersom en vedtar forslag nr. 3, som
er fremmet av Atle Simonsen på vegne av Fremskrittspartiet?
Statsråd Anniken Hauglie [18:56:36]: Jeg har ikke innstillingen
– Innst. 4 L – foran meg, men det som regjeringspartiene, Kristelig
Folkeparti og Venstre har blitt enige om, er 100 pst. kompensasjon
i 1 300 dager, og at man skal gjeninnføre unntaket for de psykisk utviklingshemmede,
tilsvarende det som var i den gamle ordningen.
Representanten Simonsen har på
vegne av Fremskrittspartiet og med støtte fra Høyre fremmet et forslag om
at man skal gjennomføre en større utredning, nettopp for å se på
konsekvensene av det som ligger i representantforslaget, at man
skal ha 100 pst. kompensasjon ubegrenset i 18 år, som er noe vesentlig
annet enn det som budsjettforliket rommer.
Solfrid Lerbrekk (SV) [18:57:37]: Den pleiepengeordninga,
med dagens lovtekst, som statsråden forsvarer, har eit utruleg diskriminerande
utfall der alvorleg, livstruande sjukdom som ikkje er varig, gjev
grunnlag for pleiepengar, mens alvorleg, kronisk og livstruande sjukdom
som ervarig,
ikkje gjev grunnlag for pleiepengar etter fem år. Desse tilfella
har ofte same nivå for pleiebehov, og barn er jo barn, dei har sjølvsagt
likt behov for tryggleik og omsorg frå sine nærmaste, uavhengig
av om sjukdomen er kronisk eller ikkje. Ser ikkje statsråden korleis
dette diskriminerer og forskjellsbehandlar familiar i ein ekstremt
sårbar situasjon når dei kjem til den datoen då tida har gått ut?
Statsråd Anniken Hauglie [18:58:38]: Jeg synes det nesten
er fascinerende å høre hvordan SV snakker om hvordan man diskriminerer
varig syke og ikke varig syke. Det var denne regjeringen, sammen
med Kristelig Folkeparti og Venstre, som i det hele tatt innlemmet
de varig syke barna i denne ordningen – tidligere har de aldri vært
der. Det er først nå de kommer inn under denne ordningen.
Så er det heller ikke riktig at
varig syke barn som har brukt opp rettighetene sine, ikke kan komme
inn igjen i ordningen. Jo, de kan det. For det første er det slik
at mange av de barna som var inne i den gamle ordningen, for alvorlig
syke, har rause overgangsordninger. De vil ikke bli rammet av dette.
De som har varig syke barn og har brukt opp pleiepengeperioden,
og der barna får tilbakefall eller annen alvorlig sykdom, ja, de
får en ny mulighet til pleiepenger, men da er det – etter vårt forslag
– med en annen kompensasjon.
Så det er rett og slett ikke korrekt,
det som sies. Barna er absolutt ivaretatt hvis de får en ny sykdom
av ikke varig karakter, så det bygger på en misforståelse. Og det
er altså ikke SV som har vært pådriver for å innlemme de varig syke
barna; det er det regjeringspartiene sammen med Kristelig Folkeparti
og Venstre som har vært.
André N. Skjelstad (V) [18:59:49]: En liten betraktning som
jeg kunne tenke meg å høre ministeren svare på: Det vi vedtar i
dag, kan jo se ut som noe som er med på å svekke likestillingen,
ikke minst med tanke på kvinner og tap av framtidige pensjonsinntekter.
Vi var alle enige om dette med behovet for å pleie syke barn, men
hvordan mener statsråden at dette vil kunne slå ut i et likestillingsperspektiv?
Det kunne jeg tenke meg å høre.
Statsråd Anniken Hauglie [19:00:24]: Vi vet at det er kvinner
som påtar seg denne typen omsorgsoppgaver. 80 pst. av dem som tar
ut den type ordninger, er kvinner. Det betyr selvfølgelig at det
vil påvirke deres mulighet til å ha inntekt og pensjonsopptjening.
De vil også miste muligheten til å kunne øke sine inntekter og dermed
også øke pensjonsopptjeningen framover.
Ut fra erfaringen til mange av
disse som ivaretar syke familiemedlemmer hjemme, vet vi at mange
av dem blir slitne. De blir utbrent, de mister kontakten med arbeidslivet,
og det er stor risiko for uførhet. Derfor er jeg opptatt av at ja,
vi skal ivareta familiene når de har behov for hjelp og assistanse,
men vi må samtidig passe på at ikke det offentlige bygger ned sitt
tilbud, nettopp for ikke å sette familiene i en enda vanskeligere
situasjon. For det må jo være fristende for en kommune å si at vel,
når de får 100 prosent kompensasjon fra staten, hvorfor skal vi da
bygge opp et stort kommunalt tilbud? Det er det vi må passe på,
så vi ikke sliter ut kvinner som fra før har store, vanskelige oppgaver.
Kjell Ingolf Ropstad (KrF) [19:01:39]: Jeg kjenner at jeg
blir litt delt, for på den ene siden er jeg veldig takknemlig for
det arbeidet statsråden har gjort, og det engasjementet hun har
hatt, for å utvide ordningen og inkludere mange flere mennesker.
Men så merker jeg at i replikkvekslingen er det veldig mye argumentasjon
om at de familiene egentlig nesten velger feil. Og når likestillingskortet
og pensjonskortet dras, er det i hvert fall meg bekjent slik at
pleiepenger gir rett til opptjening av pensjon, mens f.eks. omsorgslønn
ikke gjør det. Så det er et godt argument for at en skal være sikret
det.
Det til side er jeg glad for at
statsråden presiserer at hun, dersom forslaget om å komme tilbake
med en sak blir vedtatt, kommer til å følge opp det. Men et av forslagene
handler om å se på å innlemme foreldre som ikke har hatt arbeid,
og som slik sett ikke har rett på pleiepenger, eller f.eks. å se
på hjelpestønad og omsorgsstønad. Kan statsråden kommentere hva
hun tenker om å inkludere andre grupper enn dem som har arbeidstilknytning
i dag?
Statsråd Anniken Hauglie [19:02:43]: For det første mener
jeg ikke at familier velger feil. Men det jeg er opptatt av, er
at når vi skal lage ordninger som vi ønsker skal fungere godt for
familiene, må vi også passe på at vi ikke gjør en del andre vedtak
som innebærer at deres situasjon kanskje blir enda vanskeligere,
og at de blir enda mer utsatt enn det de allerede er – nettopp fordi de
også trenger hjelp og avlastning, ikke bare en støtte.
Et av forslagene er at vi skal
innlemme også familier som ikke har inntekt. Da må vi komme tilbake
til hvordan det skal være. I dag får man pleiepengene beregnet på
bakgrunn av den inntekten en har. Det betyr at de som mottar pleiepenger,
har ulikt nivå, avhengig av hvor mye de har tjent. Tjener man lite,
får man lite, tjener man mye, får man mer. Hvis man ikke har inntekt
i det hele tatt, må man eventuelt finne en eller annen felles minstesats.
Kanskje man skal ha en felles sats for alle. Kaasa-utvalget foreslo
at man skulle ha 50 pst. sats, som er vesentlig lavere enn både
100 pst. og 66 pst., slik regjeringen foreslo. Man kunne eventuelt
ha lagt Kaasa-utvalgets satser til grunn. Men alt dette må vi komme
tilbake til – om vi skal ha en felles sats for alle, eller om det fortsatt
skal være inntektsavhengig.
Presidenten: Replikkordskiftet
er omme.
Dei talarane som heretter får ordet,
har ei taletid på inntil 3 minutt.
Kari Elisabeth Kaski (SV) [19:04:12]: Det er vanskelig å
skjønne hva slags krefter som bor i noen mennesker. Fire av mødrene
som har stått bak aksjonen for en rettferdig pleiepengeordning,
er her i dag – Nina, Bettina, Helle Cecilie og Elin. Hvordan de
har klart å kjempe den kampen, skjønner jeg ikke. Som foreldre til
alvorlig syke barn har de mye å stå i hjemme. Likevel kaster de seg
inn i en politisk kamp og løfter den til nasjonalt nivå, inn i denne
salen og inn til vedtak og forbedring – forbedring som kommer dem
til nytte, men også andre, som de tar kampen for. Jeg er dypt imponert.
I vår vedtok et enstemmig storting
å legge om pleiepengeordningen, på bakgrunn av et arbeid igangsatt
av den rød-grønne regjeringen. Det ble gjort flere forbedringer.
Det er et gode for Norge og et gode for mange familier at flere
barn som trenger pleie og omsorg, får ha foreldrene sine til stede,
samtidig som foreldrene beholder tilknytningen til arbeidslivet.
Men det ble altså laget noen uforståelige og alvorlige hull i den
ordningen. Høyre og Fremskrittspartiet ble advart om disse hullene igjen
og igjen, men regjeringen valgte likevel å vedta de hullene. Familiene,
fagfolkene, vi i SV og Kristelig Folkeparti så det allerede da loven
ble vedtatt – det ble helt feil.
Noen hull har Kristelig Folkeparti
vært med på å tette gjennom budsjettavtalen. De fikk på plass 100 pst.
lønnskompensasjon og ivaretakelse av utviklingshemmede i budsjettforliket.
Det er bra, det er jeg glad for. Gjennom arbeidet i Stortinget har
nå både Senterpartiet og Arbeiderpartiet blitt med på laget, for
de så også det Høyre og Fremskrittspartiet ikke vil innrømme: Det
ble galt. Stortinget må gjøre om på dette. Jeg vil takke Arbeiderpartiet
og Senterpartiet, for det står respekt av å lytte.
Det siste hullet, som nå gjenstår,
er den strenge femårsregelen, som betyr en ganske alvorlig forskjellsbehandling
av diagnoser. Den nye loven forskjellsbehandler altså barn som har
livstruende sykdommer eller skader, bare fordi de er kroniske eller
varige.
I dag håpet jeg at vi skulle bli
ferdige, at vi kunne endre denne loven, gi trygghet til foreldrene
her på galleriet og barna deres. Vi kunne ha tettet de urettferdige
hullene. Men en direkte lovendring vil dessverre ikke Kristelig
Folkeparti være med på i dag, og det er jeg lei meg for. Når vi
hører på debatten i dag, er det åpenbart at Fremskrittspartiet og
Høyre ikke har endret mening, snarere tvert imot. Derfor har jeg
ikke de helt store forventningene til deres innsats i denne saken
framover, og Stortinget bør derfor fatte et krystallklart vedtak
om å endre loven i dag.
Det er ikke alltid vi her på Stortinget
ser en så klar sammenheng mellom vedtak vi fatter i denne salen,
og virkelige menneskers liv og framtid, men i denne saken trenger
vi bare å se opp.
Presidenten: Skal
representanten Kaski ta opp forslag?
Kari Elisabeth Kaski (SV)19:07:26: Ja.
Presidenten: Då er forslaget
som det vart vist til, teke opp.
Bente Stein Mathisen (H) [19:07:42]: Det er bare litt over
et halvt år siden Stortinget vedtok en ny og utvidet pleiepengeordning.
Regelverket ble forenklet, og dobbelt så mange fikk rett til pleiepenger.
Ja, det var mer enn en dobling av budsjettet.
Jeg vil understreke at det vi vedtok,
var en utrolig viktig prioritering. For når barn blir alvorlig syke
og har behov for tilsyn og pleie, ja, da er foreldrenes tilstedeværelse
det aller viktigste for barna – og også for foreldrene.
Pleiepenger er en midlertidig inntektserstatning
for yrkesaktive som er borte fra jobben for å pleie syke barn. Av
merknadene ser jeg at komiteen er enig i den forståelsen, og det
er en viktig avgrensning.
Jeg var saksordfører da vi behandlet
saken om pleiepenger i våres. Da var det enighet i komiteen om at
pleiepenger og sykepenger skulle beregnes ut fra et tilnærmet likt
regelsett i folketrygdloven, fordi begge ytelsene skal dekke inntektstap
ved midlertidig fravær fra arbeidet på grunn av sykdom. En dagkontoordning
på 1 300 dager per barn var ment å være lik ordningen med sykepenger
og arbeidsavklaringspenger, 260 dager med 100 pst. inntektskompensasjon
og de resterende 1 040 dagene med 66 pst. kompensasjon – en fleksibel
ordning som kan graderes helt ned til 20 pst. i kombinasjon med
jobb. Ved gradering kan ordningen strekkes ut i tid, inntil ti år.
Noe av hensikten med denne fleksibiliteten var nettopp at foreldrene
skulle kunne holde kontakten med arbeidslivet.
Budsjettforliket i høst mellom
regjeringspartiene, Kristelig Folkeparti og Venstre innebar en ytterligere
utvidelse av ordningen. Nå er det 100 pst. lønnskompensasjon i 1 300
dager, altså ingen reduksjon til 66 pst.
Slik jeg leser merknadene, går
nå komiteens flertall bort fra prinsippet om at pleiepenger skal
være en midlertidig ytelse. Å gå utover de 1 300 dagene som er vedtatt,
mener jeg kommer i konflikt med at pleiepenger skal være en midlertidig
kompensasjon for bortfall av arbeidsinntekt for yrkesaktive foreldre.
Utvidelsen ligner mer på en form for statlig pleielønn, men hvis
dette er hensikten, og at det er pleielønn man ønsker, bør det utredes
bedre. Jeg har forståelsen av at det er det Kristelig Folkeparti
egentlig ønsker seg: en form for pleielønn. Da går man inn på området
hvor det kommunale ansvaret ligger.
Jeg stusser spesielt over Arbeiderpartiet,
som for et halvt år siden mente at det må være noen rammer for velferdsytelser
for at vi skal kunne opprettholde et bærekraftig velferdssystem.
Nå går de bort fra disse prinsippene: ingen begrensninger i antall
pleiepengedager og ingen reduksjon i ytelsene, og i noen tilfeller
100 pst. lønnskompensasjon på ubestemt tid. En tidsubegrenset stønad
for å være hjemme og pleie barn har sine klare utfordringer når
det gjelder å holde kontakten med arbeidslivet og ikke minst også
i et likestillings- og integreringsperspektiv. Kaasa-utvalget viser
til at det gjennomgående er kvinner som tar ut omsorgslønn, og som
blir hjemme med syke barn.
Det er viktig at ordningen med
pleiepenger innrettes slik at den balanserer familiens behov for
å pleie sitt syke barn med at man samtidig kan opprettholde kontakt
med arbeidslivet. Jeg er redd for at å åpne opp for tidsubegrenset
stønad ikke vil bidra til det.
Kristian Tonning Riise (H) [19:10:58]: Utgangspunktet for
denne debatten er at denne regjeringen har ønsket å utvide ordningen
med pleiepenger. Den gamle ordningen var for rigid og for uforutsigbar,
og mange opplevde den som tilfeldig og urettferdig. Å bruke mer enn
en halv milliard ekstra pluss ytterligere 200 millioner etter forhandlingene
med Venstre og Kristelig Folkeparti på å gi mer enn 9 000 flere
barn og familier pleiepenger har derfor vært et av de store velferdsløftene under
denne regjeringen.
Det vi diskuterer her i dag, er
i realiteten om pleiepenger skal fortsette å være en midlertidig
kompensasjon for tapt arbeidsinntekt, slik det hele tiden har vært tenkt,
eller om de over natta skal utvides til å bli en pleielønn for yrkesaktive
tilsvarende 100 pst. av lønnsinntekt i potensielt 18 år. Det vil
jeg advare mot, fordi det potensielt kan ha negative implikasjoner
som langt fra er tilstrekkelig vurdert til at det er ansvarlig å
vedta det i dag.
Et mye brukt argument i debatten
om pleiepenger er at det uansett er mye billigere for staten å betale
pårørende for å ta vare på pleietrengende barn enn det er å ha noen
i offentlig omsorg. Det kan være riktig på kort sikt, men det er
langt fra helt sikkert at det er det på lengre sikt. Pårørende er
også utsatt for fysiske og psykiske helseplager, og de blir utbrent
av å ha 100 pst. omsorg for et pleietrengende barn over tid, forståelig
nok. Men det er også en fare for at midlertidig fravær blir permanent,
og den faren blir større for hvert år som går. Det har vi etter
hvert ganske mye forskning på. Å legge til rette for inntil 18 års
midlertidig fravær uten å utrede det skikkelig er å gamble med arbeidslinja.
Jeg er også redd for at dette bare
er starten på en større debatt som vi kommer til å se mer av: Argumentet
om å gi pårørende betalt for pleieoppgaver for å avlaste offentlig
omsorg kommer vi til å få høre oftere og oftere i møte med en stadig
eldre befolkning. Jeg tror vi alle vet hvem som kommer til å være
mest hjemme hvis vi gir etter for det argumentet. Da bidrar vi til
å undergrave en av de viktigste verdiene i den norske modellen,
nemlig kvinners deltakelse i arbeidslivet.
Jeg vil derfor appellere til kanskje
særlig Arbeiderpartiet: Det som i dag kan virke som et velmenende
og kanskje også økonomisk rasjonelt argument på kort sikt, kan være
med på å undergrave en av de viktigste økonomiske suksessfaktorene
til Norge på lengre sikt. Derfor bør vi ta oss bedre tid til i hvert
fall å utrede dette skikkelig og ikke vedta en lovendring som vi
ikke kjenner konsekvensene av i dag.
Margret Hagerup (H) [19:14:06]: En av de første dagene i
januar 2016 hadde jeg flere ubesvarte anrop fra en nær slektning.
Familien på fire hadde nettopp kommet hjem fra julefeiring i Spania
og hadde vært hos legen med toåringen, som hadde vært syk deler
av turen. Senere samme dag ble legens mistanker bekreftet. Den lille
jenta på to år hadde fått akutt leukemi. Verden skulle aldri bli
den samme.
Å stå på utsiden som pårørende
i en slik situasjon er vanskelig. En vet ikke hva en skal si, hva
man skal gjøre, og det verste av alt er at en ikke kan fjerne smerten
fra foreldrene. En må være tilgjengelig og prøve å bidra. Det er
foreldrene som skal gjennom sitt livs tøffeste kamp, sammen med
den syke ungen – det kjæreste en har.
Det er viktig at vi som samfunn
stiller opp for dem som er i sårbare situasjoner, og det er viktig
å sikre økonomisk trygghet for foreldre med syke barn. Som samfunn
tar vi ansvar. Det gjøres i dag gjennom pleiepenger, hjelpestønad
og kommunal omsorgsstønad. Moren til toåringen som fikk leukemi,
hadde som student ikke rett på pleiepenger. Pleiepenger var også
da, som nå, ment som en midlertidig inntektssikring for dem som
er i jobb.
Denne debatten skulle ha handlet
om nettopp dette – en midlertidig inntektssikring, kalt pleiepenger.
I stedet snakker vi i dag også om en pleielønn, uten tidsbegrensning.
Det er en helt annen debatt, og konsekvensene av det har ikke vært
utredet.
Vi i Høyre ser behovet for at foreldre
skal kunne være hjemme med syke barn, men hvis vi ukritisk innfører pleielønn,
i troen på at det er pleiepenger, hopper vi bukk over en rekke problemstillinger
som bør utredes. Jeg tror det vil gå ut over kvinnene, for det er
i hovedsak de som blir hjemme, og som kan miste tilknytningen til arbeidslivet.
De kan tape lønnsinntekt og pensjonsinntekt, og i verste fall kan
de selv bli syke og havne på uføretrygd. Dette er dårlig likestillingspolitikk
og dårlig helsepolitikk.
Derfor har vi i mange tiår bygd
opp kommunale tjenester, for å støtte familier og gi alle muligheter
til å delta i andre fellesskap enn hjem og familie. I stedet for
å sørge for å gjøre kommunale tjenester og ytelser mer robuste uthules
dette kanskje nå gjennom å gi sterke signaler om at foreldre bør
være hjemme, gjennom i praksis å innføre en statlig pleielønn som
trekker yrkesaktive ut av arbeidslivet.
Ytelsen er også mer attraktiv enn
kommunal omsorgsstønad, som gjerne gis etter en helhetsvurdering
og tilpassing av tjenester som ivaretar familiens behov. Vi vet
at disse kan variere fra kommune til kommune, og derfor har kommunereformen
vært viktig for å samle kompetanse og tjenesteapparat.
Foreldre med pleietrengende barn
fortjener støtte og hjelp til å leve sine liv så normalt som mulig.
Men å innføre en pleieordning som ikke er skikkelig utredet og i verste
fall kan føre til at foreldre trekkes ut av arbeidslivet, er ikke
god politikk – verken for barnet eller for familien.
Siv Henriette Jacobsen (A) [19:17:12]: Dette er en åpenbar
sak, der Stortinget i fellesskap må finne fram til gode løsninger.
Det handler om barnets behov for omsorg og foreldrenes behov for
å slippe å bekymre seg for egen økonomi midt oppi en krise som handler
om liv og død, også når krisen drar ut i tid. Men det handler også
om sunn fornuft. Barna trenger omsorg og pleie, og da er det faktisk
også i samfunnets interesse at familien og foreldrene får mulighet
til å stille opp. Gjennom lang erfaring er de gjerne blitt eksperter
også på sine barns medisinske behov og bør ses på som en uvurderlig
ressurs når det gjelder pleie og omsorg, ikke kun som en økonomisk
belastning for samfunnet.
Jeg skjønner at statsråden er bekymret
for at dette skal komme til erstatning for kommunale tjenester og kanskje
også for spesialisthelsetjenesten. Det er helt klart en bekymring,
men dette må være i tillegg til og ikke i stedet for.
Hvis man ser bort fra det rent
medisinske, er det ikke tvil om at foreldrene har uvurderlige ressurser
når det gjelder kommunikasjon, erfaring og kontinuitet. Ordtaket
om at man må være sterk for å være syk, er dobbelt sant når man
er pårørende til et sykt barn.
Arbeiderpartiet har tidligere fremmet
forslag i tråd med det som får flertall her i dag, og vi er selvfølgelig
glade for at det stadig er bevegelse i saken. Vi skulle svært gjerne
sett at det ble flertall for å gjøre noe med femårsregelen nå, men
så lenge det blir gjort noe med det før nye regler trer i kraft,
får vi leve med det. Så får vi inderlig håpe at denne usikkerheten
ikke bidrar til en ekstra belastning for de familiene der ute som
er tungt nok belastet fra før.
Rowena von Ohle (FrP) [19:19:27]: Jeg legger merke til at
flere representanter holder innlegg fulle av følelser. Det er ikke
vanskelig å snakke om følelser i denne saken, for dette dreier seg
om barn og fortvilte foreldre. Da er det lett å argumentere for
stadig vekk mer, og det blir vanskelig å argumentere for at ikke
alle forslag om mer nødvendigvis er riktige. Da mener jeg riktige
for dem det gjelder: barna og foreldrene.
Opposisjonen foreslår en ordning
uten tidsbegrensning. Dette kommer på toppen av en stor utvidelse
av hvem som omfattes av ordningen, og det kommer på toppen av en
stor utvidelse av hvor mye ordningen gir.
Ser ikke opposisjonen noen problemer
med den foreslåtte utvidelsen? Ser ikke opposisjonen at dette kan få
utilsiktede konsekvenser for likestilling, integrering, trygdeeksport
til utenlandske borgere og arbeidslinjen?
Her er det følelser – mange følelser.
De fleste av oss har den aller største sympati med dem som rammes
av sykdom hos barn, og vi vil så veldig gjerne gjøre livet deres
bare litt enklere. Jeg kjenner familier som lever med syke barn.
Det de selv sier, er hvor strevsomt det er å være omsorgsperson
og helsepersonell hele døgnet, hele året, flere år på rad. Dette
er en enorm belastning for enkeltmennesket. Selv om man ønsker å
være hjemme med sitt syke barn, trenger de fleste også å opprettholde
kontakten med arbeidslivet og livet utenfor familien.
Vi må finne ut hvordan barn kan
få best mulig pleie, samtidig som foreldrene ikke sliter seg helt
ut. I all godviljen er det uansvarlig ikke å se grundig på hvordan
ting faktisk henger sammen. Det er uansvarlig ikke å se nærmere
på hva som faktisk hjelper, og hvordan vi ikke gjør situasjonen
verre.
Lise Christoffersen (A) [19:21:53]: Jeg har bare et par små
kommentarer sånn helt på tampen.
Det snakkes i generelle ordelag
fra talerstolen her som om vi nå innfører en altomfattende og stor
ny ordning. I innstillinga ligger tall som vi har fått fra Nav,
via utredningsseksjonen på Stortinget, som viser at den aller største
bruken av pleiepenger er på under ett år, og det tallet vi har fått
oppgitt, er 5 657 stykker. De som benytter seg av pleiepenger i
1–2 år, er 329 stykker. De som benytter seg av retten til pleiepenger
i 5–6 år, er 9 stykker. Vi snakker ikke om veldig mange, men vi
snakker om en bitte liten gruppe som har en så tung hverdag at forslaget
som vi fremmer her i dag, er den eneste måten å få det til å gå
rundt på. En sier også fra medisinsk hold at det er særdeles viktig
at foreldrene er til stede, fordi foreldrene blir eksperter på egne
barn. Når det kommer til personell som også skifter over døgnet,
kan det rett og slett være fare på ferde fordi de ikke kjenner den
personen, som kanskje heller ikke selv er i stand til å uttrykke seg.
Vi snakker om veldig få.
Jeg prøvde å få en replikk til
på statsråden for å få henne til å oppklare det, men jeg får ta
det enten som et spørsmål eller som en konstatering herfra. Punkt
B, om å ivareta selvstendig næringsdrivende og frilansere som får
alvorlig syke barn, er med tanke på en endret pleiepengeordning.
I forslaget vårt er vi inne både på satsendringer og på å ta i bruk
karensdager, og de karensdagene skal finansieres med omsorgspenger.
Innenfor omsorgspenger er det forskjellige regler for selvstendig næringsdrivende,
frilansere og arbeidstakere. Det er bl.a. lavere sats, og også karensdager,
for selvstendig næringsdrivende og frilansere i omsorgspengeordningen,
litt avhengig av hva slags forsikringer de har tegnet. Det er rett og
slett for å sikre at vi kommer ut med et sett av regler som er like
for arbeidstakere, selvstendig næringsdrivende og frilansere, så
jeg anbefaler at Stortinget også tar med punkt B i vedtaket. Vi
gjør det ikke større enn det som er nødvendig, men antakelig er
det nødvendig å justere noe.
Tage Pettersen (H) [19:24:45]: Vi har alle forhåpentligvis
stor forståelse for den vanskelige situasjonen det er for hele familien
når et barn blir alvorlig sykt. Derfor er også jeg, som de andre
som har hatt ordet tidligere i kveld, glad for de endringene som
trådte i kraft 1. oktober, som kan gi så mange som 9 000 flere familier støtte
og mer tid til å pleie sine syke barn. Som en følge av dette la
regjeringen også inn mer enn en dobling i de anslåtte utgiftene
til ordningen.
Budsjettavtalen mellom regjeringen
og Venstre og Kristelig Folkeparti utvidet videre ordningen med 100 pst.
lønnskompensasjon i hele perioden på 1 300 dager, og unntak for
aldersgrense på 18 år for psykisk utviklingshemmede. Avtalen innebærer
også å utrede om vilkåret for å få pleiepenger bør endres, slik
at et annet familiemedlem kan tre inn i en av foreldrenes sted.
Når dette er sagt, er jeg skeptisk
til at Stortinget i dag kanskje skal vedta en ytterligere utvidelse
av ordningen uten å se på konsekvensene først. Dessverre ser dette
ut til å være regelen framfor unntaket for flere partier i denne
salen. Det som virkelig overrasker meg i dagens debatt, er standpunktet
Arbeiderpartiet nå har inntatt. Dersom flertallets innstilling blir
vedtatt, har partiet sviktet både arbeidslinja og likestillingen
kraftig. I dag risikerer vi at Stortinget sender et sterkt signal
om at foreldre med pleietrengende barn bør tre ut av arbeidslivet og
pleie barna sine selv. Det er sunt for familien og den enkelte å
settes i stand til å kunne delta i ulike fellesskap. Også foreldre
med alvorlig syke barn fortjener gode ordninger som sikrer dem å
kunne delta i arbeidslivet, i andre fellesskap og på andre mestringsarenaer
enn i hjemmet.
Stortinget har først vedtatt å
utvide pleiepengeordningen til å gjelde flere familier, deretter
å utvide stønaden til 100 pst. I dag ønsker flere partier å ta vekk
tidsavgrensningen, og vi kan ende opp med å vedta det som iallfall
ligner på en statlig pleielønn for yrkesaktive, selv om, som Lise
Christoffersen var inne på, de fleste benytter ordningen i kortere
perioder. Dette gjøres uten at konsekvensene av dette er utredet
med hensyn til likestilling, arbeidstilknytning og nedbygging av
kommunale tjenester. Særlig på likestillingssiden sviktes det ganske
kraftig. Erfaringer sier oss at i hovedsak er det kvinnen som blir
værende hjemme. Det er de som kan tape lønnsinntekt og pensjonsoppsparing,
og som mister tilknytningen til arbeidslivet. Jeg frykter at dette
kan bli et tilbakeslag for norsk likestillingspolitikk.
Karin Andersen (SV) [19:27:48]: Nå synes jeg det snart er
på tide at vi begynner å snakke om dette som det det er, nemlig
som helt ekstreme situasjoner som noen familier opplever. Jeg vil
spørre mine medrepresentanter: Tror de virkelig ikke at de som har
denne livssituasjonen, har tenkt over de spørsmålene de nå snakker
om? Tror de virkelig at dette er kvinner og mødre som ikke ønsker
å ha kontakt med arbeidslivet, og som ikke er opptatt av likestilling?
Det er jo nettopp derfor vi trenger å endre ordningen, for den tidligere ordningen
ga alltid pleiepenger når situasjonen var ustabil og kritisk – altså
uavhengig av om sykdommen var ny og ikke kronisk. Det gjorde at
de klarte å ha kontakt med arbeidslivet, at de kunne holde den kontakten –
man visste at man kunne være av og på. Det visste også arbeidsgiveren
at man kunne. Dette er ekstremsituasjoner for foreldrene, og det
er ofte ekstremsituasjoner for arbeidsgiverne. Så å lage denne ordningen
bedre er jo det som kan sikre at mange av disse klarer det.
Så hører jeg noen snakke om de
kommunale støtteordningene. Har de som snakker om dette, tenkt å
svekke de rettighetene folk har i kommunene, eller hva er det vi
snakker om? Da kan man jo rett og slett styrke de rettighetene.
Jeg vet at mange med alvorlig sjuke barn får gode tilbud i kommunene
om avlastning – men noen får det ikke. Noen har til og med tatt
til orde for brukerstyrt, personlig sykepleier, nettopp fordi mange
av disse barna har så spesielle lidelser og behov at det ikke er mulig
for en vanlig sykepleier som er innom og har mange besøk, å klare
den spesialiteten. Så kanskje må man ha en slik spesiell ordning.
Det kunne kanskje være noe som kunne gjøre at flere av foreldrene
kunne komme tilbake til arbeidslivet.
Til bekymringen for likestillingen:
Jeg tror disse familiene er veldig klar over dette sjøl og gjør
alt de kan for å ha kontakt med arbeidslivet. At de skal bli fattigere
for å ha den kontakten med arbeidslivet, synes jeg er en helt urimelig
metode. Husk dette: Her skal man ha godkjenning fra en spesialist
som anbefaler denne ordningen. Dette er ikke en ordning man kan
velge selv.
Så vil jeg tilbake til dette med
de kommunale tjenestene. Jeg har lyst til å spørre statsråden, i
og med at hun også tok det opp: Er det slik at regjeringen har tenkt
å svekke rettighetene disse familiene har – enten gjennom spesialisthelsetjenesten
eller kommunehelsetjenesten – eller har statsråden tenkt å stå på
at disse rettighetene skal bestå, og at det er en utvidelse vi nå
snakker om?
Nils T. Bjørke hadde her
teke over presidentplassen.
Atle Simonsen (FrP) [19:31:01]: Da jeg fikk høre hvem som
var på galleriet, ville også jeg benytte anledningen til å si tusen
takk til William og hans mamma Elin, som lot meg komme hjem til
dem i forrige uke for å se hvordan situasjonen til en familie som
mottar pleiepenger, er. Jeg så hvor mye hjelp og tilpasning de var avhengig
av for å få hverdagen til å gå opp, og det er nettopp på grunn av
slike tilfeller at vi har doblet bevilgningen til denne pleiepengeordningen
og ønsker å forbedre den, slik at flere skal kunne få mulighet til
å gi den beste omsorgen til barna sine når de er alvorlig syke.
Så har vi sagt at vi mener det
må være noen rammer for den ordningen i dag, og vi foreslo i utgangspunktet en
ramme på fem år. Vi sier nå at hvis forslagene i dag blir vedtatt,
ønsker vi også at det skal utredes hva konsekvensene vil være av
å utvide en slik ordning.
Det argumenteres her med at pleiepenger
gis for kortere perioder, men det gjelder etter gamle regler, dvs.
før ny pleiepengeordning. Tidligere hadde foreldre til varig syke
barn kun rett til pleiepenger i svært snevre eller kortvarige tilfeller.
Når man har inkludert varig syke barn og lempet på sykdomskravet,
vil mange foreldre fylle vilkårene for pleiepenger fram til barnet
er 18 år, og Kaasa-utvalgets forslag om å innføre rett til pleiepenger med
50 pst. ved varig sykdom, er anslått til å koste mellom 180 mill. kr
og 4 500 mill. kr. Det foreslås altså en ordning som er dobbelt
så romslig som den, og dette er en utredning som de rød-grønne selv
hadde ansvaret for, men som de ikke gjorde noe med.
Hvis man ser i programmet til Arbeiderpartiet
– partiet som forsøkte å vinne valget, men som tapte – står det
ikke et eneste ord der om pleiepenger. De hadde med andre ord ingen
planer om å gjøre noe med denne ordningen hvis de skulle vinne valget
– på samme måte som de heller ikke gjorde noe med denne ordningen
da de hadde makten i åtte år.
Dagens vedtak vil i de aller fleste
tilfeller ikke bety noe før om fem år – i noen tilfeller om to og
et halvt år. Det er bestemt at det skal være et eget forskningsopplegg,
bestilt av Oxford Research, som skal følge utviklingen her for å
sørge for at det ikke får utilsiktede konsekvenser, og se hvordan
endringene vil bli. Siden det er mulig å vente, mener vi at det
er klokt å gjøre nettopp det. Men vi må nesten spørre dem som nå
mener at man ikke kan vente, hva de egentlig er redd for at en slik
type utredning skal vise. Er en redd for at det da vil bli vanskeligere
å si ja til det en sier ja til i dag?
Kari Elisabeth Kaski (SV) [19:34:11]: Det vi frykter, er
jo at denne usikkerheten som preger disse familiene, kommer til
å vedvare. Det vi frykter, er at vi får fra regjeringen et dokument
som konkluderer med at man ikke ønsker å tette disse hullene. Og
når man i dag lytter til regjeringspartiene, er det all grunn til
å ha den frykten.
Hele denne saken – og Fremskrittspartiet
og Høyres behandling av den – bærer preg av at man kun ser systemet
og ikke folkene, ikke foreldrene og ikke barna. Fremskrittspartiet
og Høyre legger nå all sin energi i å forandre systemet – og vi
har vært med på mye, for mye har vært viktig – men det er altså
ikke for systemets skyld vi gjør disse endringene. Vi må jo spørre
hvem det er vi legger om for. Derfor har jeg utrolig liten sans
for Fremskrittspartiets forslag, forslagene nr. 3 og 4,  i denne
saken, for de bærer preg av at man leter med lys og lykte etter
argumenter mot å stemme for et forslag som vil tette ett konkret
hull, argumenter som jo plukkes ned når man f.eks. leser proposisjonen
fra regjeringen og innstillingen fra komiteen om omlegging av pleiepengeordningen
i vår. Så jeg vil på det sterkeste oppfordre representanten Simonsen
til å lese disse dokumentene. Der legges det f.eks. inn begrensninger
på hvor lenge, en begrenset periode, pleiepenger kan utbetales,
f.eks. i forbindelse med et utenlandsopphold.
Når det kommer til likestilling,
har det å hindre barn i å ha foreldrene hos seg når de er syke,
ingenting med likestilling å gjøre. Og en regjering som har redusert
pappapermen, svekket arbeidsmiljøloven, økt kontantstøtten – apropos
arbeidslinjen – er altså de som skal redde likestillingen ved å
sørge for at foreldre til 200 syke barn må gå på jobb. Det er i
beste fall et forsøk på en avsporing av hva denne debatten handler
om.
Per Olaf Lundteigen (Sp) [19:36:32]: Regjeringspartiene har
en urimelig argumentasjon etter min vurdering når de snakker om
at dette er et tilbaketog for likestilling, og at foreldrene trer
ut av arbeidslivet dersom flertallspartiene i komiteen får sitt
syn gjennom.
Jeg slutter meg helt til det representanten
Karin Andersen sa. Det er ekstreme sykdomssituasjoner som her skal
dekkes opp, og ingen har bedre forutsetninger for å ta stilling
til i hvilken grad en sjøl skal ta det ansvaret enn foreldrene sjøl.
Som det framgår av innstillinga, er det naturlig nok der det er
behov for pleiepenger i under ett år, at det store antallet ligger.
Så er det noen utover det.
Den situasjonen vi står i nå, er
at når det gjelder utviklingshemmede over 16 år, vil regjeringspartiene
i dag stemme imot det de vil stemme for i morgen. Det er ganske
interessant. Så argumenterer regjeringspartiene videre, med statsråd
i spissen, for at det som er problemet for regjeringspartiene, er
det som framgår av § 9-12 siste avsnitt, der det står:
«Etter 1 300 stønadsdager kan pleiepenger
ytes til personer som har omsorg for barn under 18 år som har en
sykdom eller skade og som har behov for kontinuerlig tilsyn og pleie.»
Jeg synes det er ganske spesielt
å produsere så mye adrenalin mot den delen av forslaget. Fra Senterpartiets side
har vi sjølsagt vært med på det fordi det er eksempler på at det
er tilbakefall etter 1 300 stønadsdager, og det ville være ganske
urimelig om en ikke tar høyde for at en skal kunne få pleiepenger
videre i den situasjonen. Dette gjelder også varig alvorlig sykdom
hvor en har kontinuerlig behov for tilsyn og pleie og bør kunne komme
inn under ordningen. Det er rart at en før 1 300 dager skal komme
inn under tilsvarende paragraf, mens det etter 1 300 stønadsdager
er ødeleggende for både yrkesdeltakelse og likestilling. Det er
spesielt at det produseres så mye argumentasjon for så lite, også
når en på en viktig del vil stemme for det samme forslaget i morgen.
Kristian Tonning Riise (H) [19:39:28]: Økonomisk trygghet
for familier med pleietrengende barn er noe vi alle ønsker. Det
er også derfor denne regjeringen nå i samarbeid med Kristelig Folkeparti
og Venstre i inneværende budsjett har prioritert omtrent tre kvart
milliard kroner ekstra til dette formålet – mer enn noen andre har
prioritert til pleiepenger tidligere.
Jeg har lyst til å lese opp hva
daværende arbeidsminister Hanne Bjurstrøm svarte Høyre, Fremskrittspartiet,
Venstre og Kristelig Folkeparti da vi spurte om pleiepengeordningen
i 2011.
«Når omsorgsbehovet er forbigående,
vil det kunne være formålstjenlig at foreldrene kan bli hjemme og
pleie barnet framfor å skulle etablere offentlig omsorg på kort
varsel og i begrensede perioder. Når tilstanden er varig, er forutsetningen
at tjenestebehovet kan ivaretas ved tilpassede kommunale tjenester
i samarbeid med foreldre, slik at foreldrene kan delta i yrkeslivet.
Pleiepenger i varige tilfeller ville innebære risiko for at foreldrene
faller ut av arbeidslivet.»
Siden da har vi gjort betydelige
utvidelser i pleiepengeordningen. Vi har utvidet den også for mer
varige tilfeller. Men det er litt ironisk at det nå er Høyre, Fremskrittspartiet
og Venstre som mener at Bjurstrøm hadde et poeng likevel da hun
pekte på tilknytningen til arbeidslivet som et viktig poeng også
i denne ordningen, og at det fortsatt skal være en midlertidig kompensasjon for
tapt arbeidsinntekt og ikke en pleielønn i inntil 18 år.
Den nye ordningen trådte i kraft
den 1. oktober i år. Det er for tidlig å vise til Nav-tall nå for
å skulle si nøyaktig hvordan dette kommer til å slå ut, og hvordan
dette kommer til å se ut om litt tid framover. Legger vi Kaasa-utvalgets
beregninger til grunn, aner vi faktisk ikke hvor mye denne ordningen
kommer til å koste. Vi snakker altså om noe som kan koste et sted
mellom 360 mill. kr og 9 mrd. kr mer. For en regjering og de partiene
som skal forvalte flertallet i denne salen og ta ansvar for budsjettet,
er det eneste ansvarlige å gjøre å si at vi er nødt til å utrede
dette bedre før vi her i dag vedtar en lovendring som vi faktisk
ikke aner omfanget og konsekvensen av.
Gina Knutson Barstad (SV) [19:42:27]: Først vil jeg ta av
meg hatten for de tøffe damene på galleriet, som står i sitt livs
kamp og likevel finner tid til å være her og ta andre kamper – respekt!
Det ble nevnt i debatten at det
er mye følelser i denne debatten. Det vil jeg gjerne bekrefte. Det
er mange følelser i denne debatten fordi det handler om langtidssyke barn,
syke barn i en ekstrem situasjon og deres foreldres mulighet til
å være til stede i barnas liv. Det er ikke et motargument at noen
blir opprørt, eller at det er følelser i denne debatten. Det er
tvert imot helt naturlig, tenker jeg.
Jeg har debattert i et langt liv
med representanter fra Høyre og Fremskrittspartiet, og i veldig
mange debatter har jeg møtt påstander som at Høyre og Fremskrittspartiet
er for frihet for enkeltmennesket, at folk selv vet best hvilke
beslutninger som passer dem, at familien selv skal få velge sine
løsninger for sitt eget liv. Denne argumentasjonen har jeg ikke
hørt i denne saken i det hele tatt. Jeg har tvert imot hørt en argumentasjon
om hvilke valg familiene som er i disse ekstremsituasjonene, burde ta.
Jeg har hørt at det ikke er bra for familier å pleie hele tiden.
Jeg har hørt at det er dårlig for likestilling, dårlig for pensjonspoeng.
Som representanten Andersen var innom, tror jeg at familiene selv
har vært innom disse tankene, de står som sagt i en ekstrem situasjon.
Et spørsmål jeg har lyst til å
stille posisjonen, eller Høyre og Fremskrittspartiet, er: Hvem er
det som skal passe på ungene dersom foreldrene ikke har råd til
å være hjemme fra jobb? For mange foreldre er det jo ikke et alternativ
å ikke jobbe –  eventuelt må de selge huset for å forsørge seg.
Hvem er det som skal passe på ungene, hva slags valg skal familiene
ta i de situasjonene de blir satt i? Det lurer jeg på.
Til slutt vil jeg også spørre:
Det har vært mye snakk om ansvarlighet og konsekvenser. Da vil jeg
tenke: Ansvarlighet for hvem? Konsekvenser for hvem? Hva er konsekvensen
for disse familiene av de vedtakene som fattes i dag?
Karin Andersen (SV) [19:45:00]: Det er heller aldri en debatt
uten denne historieskrivingen.
Jeg vil bare si at vi ventet i
fire år på endringer fra regjeringen som satt da. Det var utredet,
vi ventet i fire år, og da det kom, fremmet SV egne forslag fordi
vi så at det ikke var bra nok i den saken i forrige periode. Så
kanskje vi kan legge det bak oss. Alle har vært enige om de gode utvidelsene.
Det er hullene og begrensningene i den nye ordningen som er problemet.
Et av problemene som det høres
ut som om statsråden heller ikke har forstått, er at den gamle pleiepengeordningen
ga pleiepenger når barnet var i en ustabil, kritisk fase, uavhengig
av om det var kronisk eller ikke, og det var det som gjorde at disse
familiene klarte å stå i arbeid. Det sier de sjøl. Det er mulig
Høyre tror at de vet bedre, men jeg tror faktisk at disse familiene
vet sjøl at det er det som har gjort at de klarte å stå. Derfor
er det problematisk. Derfor må det endres – for å lage en ordning
som fungerer, slik at disse familiene har mulighet til å få livet
sitt til å henge i hop.
Fra vår side ønsker vi å se på
om det også er andre ordninger på kommunal side som kan bistå disse
familiene slik at de kan ha flere valg. For det jeg oppfatter, er at
de ikke har noe valg. De må gjøre dette, også fordi det hjelpeapparatet
som skal hjelpe dem, ikke er i stand til å hjelpe dem slik at de
er trygge på at dette faktisk er den hjelpen barna deres trenger
i noen av disse ekstremtilfellene. I andre tilfeller får familiene
god hjelp, og man bør absolutt bygge ut det tilbudet – spesialiserte
tilbud som kan hjelpe disse familiene, slik at de kan ta de valgene
som alle bør kunne ta om hvorvidt de vil ha tilknytning til arbeidslivet
eller ikke.
Jeg oppfatter nå at høyresida bruker
likestillingskortet på en måte som jeg synes er utilbørlig. Som
representanten Kaski sa, er det mange andre situasjoner der man er
villig til å betale friske folk for å være hjemme. Ta f.eks. kontantstøtten,
der har man altså flere hundre millioner kroner å legge på bordet
– helt greit, friske folk, ta valget sjøl!
Dette er familier som ikke har
noe valg, og da bør man kanskje være villig til også å lage ordninger
som gjør at disse familienes liv kan fungere best mulig, slik som
de selv ønsker det, for jeg tror det er de som er ekspertene på
dette.
Heidi Nordby Lunde (H) [19:48:21]: Høyre støtter selvsagt
lojalt opp om budsjettforliket og avtalen med Venstre og Kristelig
Folkeparti. Grunnen til at vi i dag stemmer imot noen av de lovendringsforslagene
som vi i morgen kommer til å stemme for, er innlysende. Det er rett
og slett bare en teknisk vurdering, og alle som ikke driver et politisk
spill, skjønner hvor Høyre står. Det er ikke mer interessant enn
det.
Når det gjelder representanten
Lerbrekks angrep på regjeringen for både å utvide ordningen og å
endre innretningen fra 100 pst. til 66 pst., som om dette gjorde
familier fattigere, så er det motsatt. Mange av dem vi har lest
om i mediene, hadde ingenting før 1. oktober, men med den endringen
fikk de i utgangspunktet 66 pst., og gjennom budsjettforliket er
det dratt opp til 100 pst.
Det som ikke har vært utredet,
noe som vi flere ganger har gjentatt her, er en tidsubegrenset rett
til 100 pst. kompensasjon i inntil 18 år. Det er nemlig en forskjell
på det forslaget som Høyre og Fremskrittspartiet fremmer, og det
som Arbeiderpartiet, Senterpartiet og SV står bak. Det er også foreldre
som ikke er her i dag, som er for en pleiepengeordning som hjelper
dem med å kombinere det å være forelder og det å stå i arbeid. Når
Arbeiderpartiet og SV med innspillet om 100 pst. lønnskompensasjon
forlater linjen hvor man sørger for en arbeidstilknytning for disse
foreldrene, er det et veldig sterkt signal om at kan man være hjemme,
så bør man være hjemme.
Representanten Barstad stilte spørsmål
om hvem som skal passe disse barna dersom foreldrene ikke er der.
Ja, men hvem skal passe disse barna når mor er utbrent og far og
mor er blitt syke og uføre på sikt fordi denne belastningen har
vært for stor? I over 50 år har vi bygd en velferdsstat som er ment
å hjelpe og avhjelpe de familiene som trenger det, gjennom bl.a.
omsorgstjenester. Det har vi gjort nettopp fordi vi ønsker at begge foreldre
skal kunne få lov til å bidra og ha et fellesskap også utenfor hjemmet,
og at også kvinner skal få lov til å delta i arbeidslivet. Jeg mener
at Arbeiderpartiet og SV i dag forlater den linjen, og det synes
jeg er synd.
Representanten Karin Andersen spør
retorisk om vi ikke tror at foreldre har tenkt på dette. Jo, det
tror vi. Men som hun sier – dette er en ekstrem situasjon, og jeg vet
med meg selv at under ekstreme situasjoner tar jeg av og til andre
valg enn jeg ville gjort dersom jeg hadde muligheten til å tenke
over det i en annen sammenheng. Arbeidsgivere får også en ekstrem
situasjon når de skal forholde seg til en arbeidstaker som får innvilget
18 års permisjon.
Jeg er for kommunale ordninger
for å hjelpe de familiene som trenger det. Jeg er også for en utvidelse
av pleiepengeordningen. Jeg synes det er litt merkelig å bli beskyldt
for å sette systemet foran enkeltindivider – av SV, et parti som
satt åtte år i regjering uten å utvide den, når denne regjeringen
faktisk tok initiativ og fikk den utvidet.
Statsråd Anniken Hauglie [19:51:29]: Jeg har fått spørsmål
og kommentarer underveis som jeg raskt vil kommentere.
Til Lise Christoffersen: Selvstendig
næringsdrivende og frilansere og deres rett til pleiepenger ble
ivaretatt i 2015. All den tid vi her debatterer pleiepenger, er
deres interesser ivaretatt.
Regjeringen har også foreslått
å styrke de pårørendes rettigheter i kommunene. Til Karin Andersen
som spurte om vi skulle svekke rettighetene: Nei, tvert om, vi har faktisk
foreslått å styrke de pårørendes rettigheter, jf. Prop. 49 L for
2016–2017.
Til representanten Kaski: Regjeringen
forsvarer ikke systemet. Tvert om er det regjeringspartiene sammen med
Kristelig Folkeparti og Venstre som har endret et ekstremt urettferdig
system som innlemmet svært få, og som gjorde det vanskelig å komme
inn. Det var med mye skjønnsutøvelse, og det var et rigid regelverk.
Det er det vi har endret, nettopp fordi vi ønsker å ivareta familiene
på en langt bedre måte enn det de var i det gamle systemet.
Det er riktig det Lundteigen sa
om at det var få som var inne i den gamle ordningen. Men de tallene
som det henvises til, er nettopp antallet som var i den gamle ordningen.
Hvordan det vil bli i ny ordning, vet vi ennå ikke. Den nye loven
trådte i kraft den 1. oktober. Det er svært få som har kommet inn:
Hvordan adferdsendringen vil være som følge av nye endringer, det
vet vi ennå ikke. Om et år eller to vet vi antageligvis mer om hvor
omfattende dette blir. Per i dag er det vanskelig å si. Men det
er riktig at i den gamle ordningen angikk dette få. Men da var det
ikke bare syke barn som var innlemmet. Hvordan det blir nå, vet
vi ikke.
Hvem skal passe på barna? Jo, det
skal foreldrene gjøre, sammen med gode, offentlige behandlings-,
pleie og omsorgstjenester. Vi er opptatt av at de må finne en god balanse,
og at vi klarer å ivareta foreldrenes behov for å kunne være sammen
med barna sine når de er syke. Men det å skulle overta tunge, medisinskfaglige,
omsorgsfaglige oppgaver alene, det skal vi være varsomme med for å
unngå at foreldrene også blir utbrent. De skal ivareta sin egen
helse, og de skal kanskje også ivareta øvrige barn. Vi må passe
på at de får et totalt opplegg rundt seg som ivaretar dem.
Karin Andersen mener at den gamle
ordningen var bedre enn den nye. Nei, det var den ikke, tvert imot.
Den var overhodet ikke bedre. Dagens ordning er langt mer fleksibel
enn den gamle ordningen. Den er mindre skjønnsbasert, som jeg sa
i stad, og det er mindre rigide regler. Så kommer Stortinget gjennom
budsjettforliket til å vedta noen endringer, som vi selvfølgelig
skal følge opp. Men det å framstille ny ordning som dårligere enn den
gamle, ja, det er med respekt å melde helt feil.
Presidenten: Representanten
Kari Elisabeth Kaski har hatt ordet to gonger tidlegare og får ordet
til ein kort merknad, avgrensa til 1 minutt.
Kari Elisabeth Kaski (SV) [19:54:24]: Jeg må igjen understreke
at vi støtter den utvidelsen og omleggingen som ble lagt fram i
vår. Det var et enstemmig storting. Det arbeidet ble påbegynt av
den rød-grønne regjeringen. Det tok denne regjeringen fire år å
legge det på bordet, og argumentet om åtte år med rød-grønn regjering
begynner med respekt å melde å bli litt forslitt.
Jeg kan heller ikke skjønne hvordan
argumentene som anføres i denne salen mot forslaget som vi behandler
nå og som ligger på bordet, ikke kan anføres mot den utvidelsen
som ble enstemmig vedtatt. Det er helt uforståelig. Det er en argumentasjon
som ikke henger på greip. Det er et hull her som rammer noen – ikke
veldig mange. De rammes av usikkerhet og økonomisk utrygghet. De
kjemper for sine unger, men de er ikke revet med av akutte emosjoner
eller føleri, som det kan høres ut her fra representanten Lunde.
Det er en varig situasjon for dem som de har en rasjonell tilnærming
til. De skal passe barnet, forsøke å være i jobb og ha en økonomisk trygghet,
nettopp for å ta vare på seg selv og ungen sin.
Presidenten: Representanten
Lise Christoffersen har hatt ordet to gonger tidlegare og får ordet
til ein kort merknad, avgrensa til 1 minutt.
Lise
Christoffersen (A) [19:55:58]: Bare for at det ikke skal
herske noen som helst tvil: Jeg stilte ikke statsråden spørsmål
om pleiepenger, for det er likt. Men det jeg spurte om, var at når
vi fremmer et forslag om å ta i bruk karensdager som skal dekkes
opp med omsorgspenger, da er det ikke fullt ut like regler. Når
vi foreslår endringer, vil vi altså forsikre oss om at selvstendige
næringsdrivende og frilansere også er med på det lasset, sånn at
det fortsatt blir likt i framtida. Det er poenget med forslag B.
Presidenten: Representanten
Kristian Tonning Riise har hatt ordet to gonger tidlegare og får
ordet til ein kort merknad, avgrensa til 1 minutt.
Kristian
Tonning Riise (H) [19:56:43]: Til representanten Kaski: Det
et enstemmig storting sluttet opp om, var et forslag fra Kristelig
Folkeparti, som ba Stortinget om å:
«fremme forslag om endringer i
pleiepengeordningen som sikrer mer økonomisk trygghet og forutsigbarhet
for foreldre med pleie- og omsorgsoppgaver».
Det var jeg enig i. Det vi vedtar
her i dag, er ikke en endring av pleiepengeordningen. Det er egentlig
å innføre en helt ny ordning med pleielønn for yrkesaktive, helt
uten utredninger. Den ordningen som vi har nå, trådte i kraft den
1. oktober i år. Vi har blitt enige om 100 pst. dekning med Venstre
og Kristelig Folkeparti i forhandlingene. Vi har tid til å se på
hvordan den nye ordningen funker med de endringene vi har nå, før
vi vedtar helt nye endringer som vi ikke vet konsekvensene av.
Presidenten: Fleire
har ikkje bedt om ordet til sakene nr. 7 og 8.
Innstilling
frå arbeids- og sosialkomiteen om Endringar i lov om pensjonstrygd
for sjømenn, trygderettslova, folketrygdlova og einskilde andre
lover (Samleproposisjon hausten 2017) (Innst. 61 L (2017–2018), jf. Prop.
7 L (2017–2018))
Presidenten: Etter
ønske frå arbeids- og helsekomiteen vil presidenten føreslå at taletida
vert avgrensa til 5 minutt til kvar partigruppe og 5 minutt til
medlemer av regjeringa.
Vidare vil presidenten føreslå
at det – innanfor den fordelte taletida – vert gjeve høve til inntil
sju replikkar med svar etter innlegg frå medlemer av regjeringa.
Vidare vert det føreslått at dei
som måtte teikna seg på talarlista utover den fordelte taletida,
får ei taletid på inntil 3 minutt.
– Det er vedteke.
Per Olaf Lundteigen (Sp) [19:59:02] (ordfører for saken):
Ved en feil kommenterte jeg denne saken under behandlingen av de
to forrige sakene, så jeg vil da som saksordfører bare kort utdype
litt om saken.
Dette er en samleproposisjon med
lovendringer, og det er en rekke mindre rettelser som følge av inkurier mv.,
hvor det er en enstemmig komité som sjølsagt går inn for at det
skal rettes opp. Samtidig er det noen lovendringer som har sammenheng
med budsjettet for arbeids- og sosialkomiteen i 2018, som behandles
i Stortinget førstkommende fredag. Jeg skal kort bare kommentere
dem.
Det første gjelder endring av forskotteringsloven.
Staten har tatt på seg et ansvar for å forskuttere manglende eller
forsinkede underholdsbidrag når bidragsmottaker har inntekt under
en viss grense. Regjeringa ønsket i enda større grad å spisse ordningen
mot de forsørgere som har lavest inntekt og foreslår å avvikle det
reduserte forskuddet fra 1. januar 2018. Det innebærer at eksempelvis
enslige mottakere med et barn og med en inntekt over 408 200 kroner
ikke skal ha rett til bidragsforskudd. Netto utgiftsreduksjon var
50 mill. kr i 2018.
I budsjettavtalen mellom Høyre,
Kristelig Folkeparti, Fremskrittspartiet og Venstre gikk en imot
forslaget og finansierte dette på samme måte som Arbeiderpartiet gjør.
SV går også imot regjeringas forslag uten at alternativt budsjett
viser finansiering. Senterpartiet støtter regjeringas forslag som
en del av vår samlede prioritering. Siden vi er alene om dette i
innstillinga, har vi ikke fremmet regjeringas forslag.
Videre gjelder det endring i opptjeningsperiode
for rett til dagpenger under arbeidsledighet. Regjeringas forslag
går ut på at bare inntekt fra siste kalenderår skal legges til grunn.
Det innebærer en innsparing på 305 mill. kr. Videre skulle dette
kombineres ved at også sykepenger etter folketrygdloven kapittel 8
og pleiepenger m.m. etter folketrygdloven kapittel 9 skal telle
med i den inntekten som gir rett til dagpenger. Dette ville ha gitt
en utgiftsøkning på statsbudsjettet på 95 mill. kr.
Alle partier i komiteen går imot
regjeringas forslag og beholder derved dagens ordning, hvor opptjeningsperioden
for rett til dagpenger under arbeidsledighet utbetales med grunnlag
som ligger lenger tilbake i tid. Ingen partier tar opp regjeringas
forslag om at sykepenger og pleiepenger skal telle med i den inntekt
som gir rett til dagpenger.
Videre er det punktet om servicehunder.
En permanent ordning fra 1. januar 2018 er foreslått. Personer som
får stønad til servicehunder, skal få grunnstønad etter sats 3,
på samme måte som for nødvendig hold av førerhund. Der er det en
enstemmighet.
Helt til slutt er det oppheving
av hjelpestønad sats 0 i folketrygdloven § 26-2. Hele komiteen unntatt
Senterpartiet går inn for en innsparing på 73 mill. kr, som betyr
minus 13 560 kr per år for dem som er berettiget til overgangsordningen.
Senterpartiet prioriterer denne gruppa med mennesker som bruker
stønad til å dekke privat hjelp i huset. Det gjelder over 12 000
personer som trenger hjelp i huset for å fungere bedre i dagliglivet.
Vi prioriterer altså en reell prisjustering, og samlet gir det et
økt bo på vårt budsjett på 80,6 mill. kr.
Til slutt vil jeg bare gi en forklaring
på stemmegivningen. Senterpartiet vil ut fra det siste jeg sa, stemme
mot innstillingens III, punktet om folketrygdloven § 26-2, første
ledd nytt tredje punktum, som er foreslått å lyde:
«Hjelpestønad til hjelp i huset
(sats 0) som er innvilget etter lov 17. juni 1966 nr. 12 om folketrygd
§ 8-2 bokstav b, ytes ikke etter 1. juli 2018.»
Senterpartiet er altså imot at
det faller bort og ønsker å stemme mot den delen av III.
Presidenten: Fleire
har ikkje bedt om ordet til sak nr. 9.
Innstilling
fra familie- og kulturkomiteen om Representantforslag fra stortingsrepresentantene
Terje Breivik, Trine Skei Grande og Abid Q. Raja om å videreføre redegjørelsesplikten
fra 1. januar 2018 (Innst. 78 L (2017–2018),
jf. Dokument 8:61 L (2017–2018))
Presidenten: Etter
ønske frå familie- og kulturkomiteen vil presidenten føreslå at
taletida vert avgrensa til 5 minutt til kvar partigruppe og 5 minutt
til medlemer av regjeringa.
Vidare vil presidenten føreslå
at det – innanfor den fordelte taletida – vert gjeve anledning til
replikkordskifte på inntil sju replikkar med svar etter innlegg
frå medlemer av regjeringa.
Vidare vert det føreslått at dei
som måtte teikna seg på talarlista utover den fordelte taletida,
får ei taletid på inntil 3 minutt.
– Det er vedteke.
Anette Trettebergstuen (A) [20:04:45] (ordfører for saken):
Aktivitets- og redegjørelsesplikten har vært, og er, av de viktigste
likestillingsverktøyene vi har. Bedrifter er pålagt å jobbe aktivt
for å øke likestillingen og motvirke diskriminering. Man er også
pålagt å redegjøre i årsrapporten om hva man gjør, og hvordan det
står til. På grunn av aktivitets- og redegjørelsesplikten har vi oppnådd
mer likestilling i det norske arbeidslivet enn vi hadde gjort uten.
På grunn av redegjørelses- og aktivitetsplikten får vi også verdifull
statistikk om hvordan det står til med likestillingsnivået i norsk
arbeidsliv. Det er viktig.
Den saken vi nå debatterer og skal
vedta, krever et tilbakeblikk på det siste året. Regjeringen hadde
lenge ute på høring en sak om felles ny diskrimineringslov, der
likestillingsloven slik vi kjente den, ble fjernet. Regjeringen
la opp til at redegjørelsesplikten skulle fjernes, og at aktivitetsplikten
skulle bli utvidet til også å gjelde andre diskrimineringsområder,
jamfør ny lov.
Arbeiderpartiet fikk heldigvis,
sammen med opposisjonen, hindret regjeringens foreslåtte svekkelse.
Vi fikk flertall for et forslag der vi ba regjeringen om tvert imot å
styrke og bevare aktivitets- og redegjørelsesplikten, og at regjeringen
skulle komme tilbake med ny sak om dette. Det er her behovet for
dagens sak oppstår, for fram til regjeringen har fått gjort den
jobben – altså utrede og styrke og komme til Stortinget med en sak
om ny aktivitets- og redegjørelsesplikt – må dagens redegjørelsesplikt
etter flertallets mening fortsette å gjelde, slik at man ikke får
opp til et helt år uten noen redegjørelsesplikt. Det er jeg glad
for at vi får flertall for.
Så skjedde det rett før avgivelse
– kvelden før, faktisk – ting i denne sal som også påvirker denne
saken. Etter en innstilling fra finanskomiteen ble i forrige uke
bedrifter som har under 50 ansatte, fritatt for kravet om årsrapport
– fra 1. januar. Med det frafalles all rapportering på samfunnsansvar
i og med at man ikke lenger skal lage noen rapport – der man tidligere
har redegjort. Det er beklagelig at en sak som tilforlatelig ser
ut som en forenklingssak, i realiteten innebærer at et av de viktigste likestillingsverktøyene
vi har hatt, og har, blir borte. Det er faktisk slik at 90 pst.
av norske bedrifter har færre enn 50 ansatte. Disse skal nå slippe
å redegjøre for hva de gjør på likestillingsfronten. Og selv om
aktivitetsplikten består for alle bedriftene, er det litt meningsløst
å ha en aktivitetsplikt uten redegjørelsesplikt. Det er som å si
til en skoleklasse at nå må dere huske å gjøre leksene, men det
er ingen som kommer til å sjekke dem.
Vi har altså tatt hensyn til den
endringen fra Stortinget i dette dokumentet, selv om de fleste av
oss beklager at det ble slik.
Tone Wilhelmsen Trøen (H) [20:08:42] (komiteens leder): Det
er ingen tvil om at det var og er politisk diskusjon og uenighet
knyttet til redegjørelsesplikten i den nye likestillings- og diskrimineringsloven.
Da loven ble diskutert og vedtatt i Stortinget i vår, var vi i Høyre
og Fremskrittspartiet glade for at regjeringen utvidet arbeidsgivers
aktivitetsplikt på viktige områder hvor mange opplever å bli diskriminert.
I tillegg til likestilling har arbeidsgivere nå en aktivitetsplikt
knyttet til etnisitet, religion, funksjonsnedsettelse og seksuell orientering.
Den nye loven gir et viktig løft for hele likestillings- og diskrimineringsarbeidet.
Samtidig mente regjeringspartiene
at det var gode argumenter for å fjerne redegjørelsesplikten. Mange
hevder at den har vist seg å ha liten eller ingen reell effekt. Lovverket
er klart, arbeidsgivere er pålagt å jobbe aktivt mot diskriminering,
nå på flere områder. Redegjørelsesplikten innebærer ikke krav om
bestemte tiltak, men den kan bidra til å avdekke om virksomheten
har oppfylt sin aktivitetsplikt. Da loven opprinnelig var på høring,
var det høringsinstanser som også argumenterte godt for å fjerne
redegjørelsesplikten. De viste til at en opphevelse av plikten innebærer
sparte ressurser, og at plikten er byråkratisk og ressurskrevende.
Hovedorganisasjonen Virke sa den gangen at plikten oppleves langt
på vei som et pliktløp som løses med generelle formuleringer som
i realiteten har begrenset verdi.
Høyre og Fremskrittspartiet er
opptatt av å redusere unødvendige og ressurskrevende byråkratiske
byrder for næringslivet, og vi mente at å fjerne redegjørelsesplikten
ville bidra til å oppfylle dette løftet. Det ville også kunne frigjøre
ressurser at håndhevingsapparatet ikke lenger skal kontrollere at
redegjørelsesplikten overholdes.
Men det er egentlig ikke det saken
handler om i dag. Selv om Høyre og Fremskrittspartiet ønsket å avvikle
redegjørelsesplikten i den nye loven, ble det likevel flertall –
ved behandling av loven i forrige stortingsperiode – for en styrket
redegjørelsesplikt. Det ble da gjort klart at en slik endret redegjørelsesplikt,
for alle aktivitetsområdene, ville medføre en lovendring som ikke
ville kunne gjelde fra den nye likestillings- og diskrimineringsloven trår
i kraft om kort tid.
Vi har selvfølgelig respekt for
at Venstre i dette representantforslaget får gjennomslag for at
bedriftenes redegjørelsesplikt for likestilling, som det eneste
av flere grunnlag for diskriminering, nå skal gjelde for 2018 alene,
og at en redegjørelsesplikt for resten av likestillings- og diskrimineringsfeltet
blir presentert i et lovarbeid som Stortinget behandler senere.
For bedrifter med over 50 ansatte blir det nå ett år hvor de fortsatt
kun skal redegjøre for likestilling, mens de har aktivitetsplikt
på et betydelig større grunnlag.
Høyre og Fremskrittspartiets primære
standpunkt er å fjerne redegjørelsesplikten, men styrke aktivitetsplikten
slik det nå skjer. Slik sett er vi også uenige med saksordføreren
som konkluderer med at aktivitetsplikten på en måte blir unødvendig
fordi redegjørelsesplikten faller bort. Vi mener at det er aktivitetsplikten
som er det helt vesentlige, og som vil skape, og skaper, endringer. Derfor
stemmer vi imot forslagene i dag.
Vi vet at departementet er i gang
med en vurdering av ulike alternativer for utforming både av arbeidsgiveres aktivitets-
og redegjørelsesplikt, og at regjeringen tar sikte på å sende lovendringsforslag
på høring og å fremme en lovproposisjon, som også vil ta opp i seg
de endringer som Stortinget har fattet i en annen sak knyttet til
årsberetning og regnskapsplikt.
Presidenten: Ønskjer
representanten å ta opp forslag?
Tone Wilhelmsen Trøen (H) [20:12:30]: Ja, jeg tar opp forslag
nr. 1, fra Høyre og Fremskrittspartiet.
Presidenten: Då
har representanten Tone Wilhelmsen Trøen teke opp det forslaget
ho viste til.
Åslaug Sem-Jacobsen (Sp) [20:12:44]: Dette er en sak om økt
likestilling. Det er unison enighet om at likestilling er viktig
og bra, og en god del har skjedd på likestillingsfeltet. Takket
være en aktiv likestillingspolitikk de siste tiårene har vi endret
samfunnet vårt fra å være kjønnsdelt til å bli mer likestilt. Gjennom
politiske tiltak har vi lagt til rette for like muligheter for yrkesdeltakelse
og utdanning for menn og kvinner.
I verdenssammenheng er Norge unik
og på topp når det gjelder likestilling. Begge kjønn deltar i stor
grad i arbeidslivet. Menn og kvinner deler arbeidet i familien stadig
likere mellom seg. Vi har lovfestet at menn og kvinner skal ha like
rettigheter og muligheter, og ingen skal diskrimineres på bakgrunn
av sitt kjønn.
Likevel ser vi at kvinner i større
grad enn menn jobber deltid, og de tjener i gjennomsnitt 165 000 kr
mindre enn menn i året. I det bildet vil også tiltak som redegjørelsesplikten
spille en rolle.
Det er interessant å observere
at et parti som Venstre, som absolutt er opptatt av likestilling,
ligger nederst, sammen med Fremskrittspartiet, når det gjelder andelen
kvinnelige politiske toppkandidater. På dette området har vi i Senterpartiet
gjort en stor jobb. Man må på en måte ville det, og da må alle tiltak
ses på som viktige. Jeg vet at dette er viktig for Venstre, og jeg
setter veldig stor pris på at Venstre løfter dette forslaget. Jeg
antar at de også på mange andre områder vil følge opp sin interesse
for alle mulige tiltak for å få bedre likestilling.
Da et stortingsflertall vedtok
ny likestillings- og diskrimineringslov i vår, stemte Senterpartiet
mot endringen fordi vi er bekymret for at en felles lov vil svekke likestillingsarbeidet.
Dette ble også påpekt av flere høringsinstanser da lovforslaget
var ute på høring. Ett av endringsforslagene gikk ut på å fjerne
aktivitets- og redegjørelsesplikten. Aktivitetsplikten overlevde,
mens redegjørelsesplikten ble fjernet. Dog gjorde Stortinget et vedtak
hvor man ba regjeringen om å
«bevare aktivitets- og redegjørelsesplikten,
samt styrke den ved å følge opp Skjeie-utvalgets anbefalinger til
endringer, og komme tilbake til Stortinget på egnet måte med en
sak om dette.»
Regjeringen mener redegjørelsesplikten
er byråkratisk og upraktisk. Senterpartiet m.fl. mener derimot at plikten
er bra for likestillings- og antidiskrimineringsarbeidet. For eksempel
forteller Negotia at deres erfaringer viser at virksomheter som
setter aktivitets- og redegjørelsesplikten i system, har kommet
langt i likestillings- og diskrimineringsarbeidet. Plikten gir nemlig
en god oversikt over likestillingssituasjonen i virksomheten. På
den måten får vi et bedre kunnskapsgrunnlag å jobbe ut fra.
At redegjørelsesplikten for noen
virksomheter er blitt kun en rapporteringsplikt uten substans, burde ikke
være et argument for å fjerne plikten. Da må man heller se på hvordan
den kan forbedres. Likestillings- og diskrimineringsombudet har
kommet med noen konkrete forslag til hvordan plikten kan forbedres,
slik at den blir enklere å forholde seg til, samtidig som formålet
med den ivaretas.
Selv om forrige ukes vedtak i denne
salen gjør at det vi vet per i dag i dette spørsmålet, kun vil få
følger for en bitte liten del av bedriftene våre, er det likevel
en viktig del, for det gjelder alle de store bedriftene med over
50 ansatte, og mange av dem har mange ansatte. Vi i Senterpartiet
vil derfor støtte forslagsstillerne i at dagens redegjørelsesplikt
må videreføres inntil regjeringen kommer med et nytt forslag.
Likestillings- og diskrimineringsarbeidet
krever langsiktig fokus og kontinuitet samt aktive likestillingstiltak, som
en slik plikt. Det er det som fungerer, og vi har tro på at det
også gjelder for alt framtidig arbeid på dette området. Vi må benytte
alle mulighetene vi har.
Freddy André Øvstegård (SV) [20:17:03]: Norge er fortsatt
ikke et likestilt samfunn. Makt, muligheter og rikdom er ujevnt
fordelt mellom menn og kvinner. Det gjør at kvinner er mindre frie
enn menn. Derfor er en god feministisk likestillingspolitikk en
politikk for frigjøring.
En av de aller viktigste arenaene
for denne frigjøringskampen er arbeidslivet og næringslivet, for
det er nettopp der store deler av fordelingen av goder i et samfunn
skjer. Vi ser at denne fordelingen av makt og rikdom mellom kjønnene
ikke er rettferdig. For hver hundrelapp en mann tjener, tjener en
kvinne 86 kr. Bare én av seks toppledere er kvinner, og 40 pst.
av kvinnene er deltidsansatte, mot bare 14 pst. av mennene.
I Norge har vi gjennom organisert
kvinnekamp kommet langt i likestillingen på mange områder – og det
er vi glade for – men uten økonomisk likestilling og frihet, blir
all annen likestilling og frihet svak og hul. Dårligere økonomi
gir færre muligheter i livet generelt. Men det at kvinner både tjener
mindre og jobber mer deltid, gjør spesielt at de blir mer økonomisk
avhengige av en partner. Økonomisk avhengighet står i veien for
frihet, og konsekvensene av økonomisk avhengighet til en partner
kan være så alvorlig at en ikke har muligheten til å bryte ut av
f.eks. et voldelig forhold, fordi en ikke har noe å falle tilbake
på økonomisk. Så viktig er dette.
At det er langt flere mannlige
enn kvinnelige toppledere, forsterker en ujevn maktstruktur som
går på bekostning av kvinners muligheter.
Nå som den formelle likestillingen
mellom kvinner og menn er på plass, er det nettopp maktstrukturene
og fordelingen i økonomi og arbeidsliv som er de neste viktige skrittene
i kampen for at kvinner skal ha like gode muligheter som menn. Derfor
er verktøy som redegjørelsesplikten og aktivitetsplikten så viktige.
Dette er plikter som i seg selv gir verken likestilling eller økonomisk
frihet, for den kampen må vi føre på mange plan, men de gjør at
enhver arbeidsgiver må ta stilling til likestilling i sin bedrift,
og det gjør at arbeidstakerne og alle vi andre som er opptatt av
likestilling, har noe vi kan holde alle arbeidsgivere ansvarlig
for. Derfor er de gode verktøy i den mer overordnede kampen for
økonomisk likestilling og frihet. Nettopp derfor fattet Stortinget vedtak
om å
«bevare aktivitets- og redegjørelsesplikten,
samt styrke den ved å følge opp Skjeie-utvalgets anbefalinger til
endringer, og komme tilbake til Stortinget på egnet måte med en
sak om dette»,
da vi behandlet regjeringens forslag
til ny likestillingslov. Å fjerne den, som
ble foreslått av regjeringen, ville
være å gjøre verktøykassen i kampen for likestilling veldig mye
svakere.
Sakens gang gjorde derimot at 2018
ville blitt et år uten redegjørelsesplikt, som kjent, og derfor
støtter vi representantforslaget fra Venstre om å innføre plikten også
for regnskapsåret 2018. Det er viktig for ikke å ha et hvileår i
likestillingskampen i arbeidslivet, og det er viktig for forutsigbarheten
for bedriftene.
Men – som det har blitt sagt –
siden da dette representantforslaget ble fremmet, har dessverre
flertallet på Stortinget undergravd forslaget gjennom sin behandling
av Prop. 160 L for 2016–2017, om endringer i regnskapsloven. Stortinget
vedtok – beklageligvis – mot SVs stemmer den 5. desember å fjerne
regnskapsplikten for omkring 95 pst. av alle norske aksjeselskaper.
Det gjør at 95 pst. ikke lenger skal rapportere gjennom årsberetning
på viktige samfunnsansvar, alt fra miljøkonsekvenser av sin virksomhet
til likestilling. Stortingsflertallet har altså vedtatt drastisk
å svekke den verktøykassen for en rekke viktige kamper og har gjort
det forslaget vi behandler i dag, til et langt mindre omfattende
forslag. Det vil gjelde kun 5 pst. av aksjeselskapene. Man må jo
lure på om den ene hånden vet hva den andre gjør.
Jeg ber alle særlig merke seg at
Venstre, som har fremmet forslaget vi i dag behandler – noe vi i
SV var glade for – dessverre også var med på finanskomiteens innstilling og
stemte for å fjerne kravet om å ha årsberetning. Det er en politikk
som ikke henger sammen, en politikk som går ut over det viktige
likestillingsarbeidet som gjenstår før kvinner og menn i dette landet
har like gode muligheter til å lykkes.
Terje Breivik (V) [20:21:59]: På vegner av Venstre skal eg
ta ordet for eit kort innlegg om bakgrunnen for at me fremja forslaget.
Sjølve debatten om utgreiingsplikta vart omstendeleg debattert då
den nye likestillings- og diskrimineringslova vart handsama i Stortinget
for eit halvt år sidan, så eg ser ikkje den store grunnen til å
bruka mykje tid på argumenta frå den gongen, utover å slå fast at
stortingsfleirtalet meiner det er eit viktig likestillingstiltak
at verksemder som har plikt til å levera årsmelding, òg skal bruka
litt av denne meldinga på å gjera greie for likestillinga i verksemda.
Då debatten om den nye likestillings-
og diskrimineringslova gjekk i Stortinget i juni, var altså voteringa sånn
at me vedtok både ei ny lov utan utgreiingsplikt og eit forslag
om at regjeringa skulle koma tilbake til Stortinget med eit forslag
om ei skjerpa utgreiingsplikt, i tråd med tilrådingane frå Skjeie-utvalet.
Sidan ei slik skjerpa plikt etter lova må sendast på høyring, er
det forståeleg at ho ikkje ville kunne vera klar til den nye lova trer
i kraft 1. januar. Då ville me hatt ein situasjon der utgreiingsplikta
ville gjelda i 2017, forsvinna i 2018 og så koma tilbake igjen i
skjerpa variant frå om lag 2019. Det var openbert ikkje intensjonen
til Stortinget i juni, og ei plikt som kjem og går på den måten,
skapar lite føreseielege vilkår for bedriftene, og det ville òg
ha auka sjansane for at ei ny plikt vert opplevd som ei byrde.
Dette var bakgrunnen for at Venstre
tok initiativ til å rydda opp med eit forslag som er meint å vidareføra dagens
rettstilstand, altså utan endring frå det som gjeld i 2017, fram
til regjeringa har kome med framlegg om lovendring, til dette er
vedteke av Stortinget og til lovendringa trer i kraft.
Eg merkar meg at statsråden ikkje
hadde merknader til lovforslaget som vart fremja i representantforslaget, og
legg dermed til grunn at rettstilstanden vert ført vidare med det
Stortinget i dag vedtek.
Så er det eitt unntak frå regelen,
og det skuldast at Stortinget – som det allereie har vorte gjort
greie for i detaljar – tysdag føretok ei rekkje endringar i rekneskapslova,
rett nok med røystene til Arbeidarpartiet, Høgre, Framstegspartiet,
Senterpartiet, Venstre og Kristeleg Folkeparti. Endringane medfører
forenklingar for bedriftene, og Stortinget fjerna m.a. plikta for
små verksemder til å levera årsmelding. Det er av mange grunnar ei
klok endring, men det gjorde òg at utgreiingsplikta ikkje lenger
vert relevant for dei same bedriftene. For alle andre bedrifter
som etter lova framleis skal levera årsmelding til offentlege styresmakter,
offentlege verksemder, skal utgreiingsplikta gjelda som i dag.
Eg legg òg til grunn at når regjeringa
kjem med eit forslag til ny og skjerpa plikt, vert det samsvar mellom
aktivitetsplikta og utgreiingsplikta.
Geir Jørgen Bekkevold (KrF) [20:25:28]: Vi har hatt mange
gode debatter i denne salen angående likestilling, og jeg må bare
for Kristelig Folkepartis del si at selv om vi har kommet langt
i Norge, selv om vi ligger i verdenstoppen når det gjelder likestilling,
så er vi overhodet ikke i havn. Fortsatt trengs det politiske virkemidler for
å skape likestilling, så også på arbeidsplassen.
Vi behandlet altså en lovproposisjon
i vår. Kristelig Folkeparti var imot å slå sammen likestillingsloven
og diskrimineringslovene. Vi var veldig opptatt av at både aktivitetsplikten
og redegjørelsesplikten skulle ivaretas, og det er ingen tvil om
at Kristelig Folkeparti fortsatt mener det. Så tar jeg til etterretning
at det sist tirsdag ble gjort et vedtak i Stortinget om at bedrifter
med under 50 ansatte – man kaller det forenkling – altså ikke lenger behøver
å ha redegjørelsesplikt.
Jeg tror vi bare må si at dette
er et tema vi kommer tilbake igjen til, og så ser jeg også fram
til at statsråden skal komme til Stortinget med sin årlige likestillingsorientering.
Det var en av de tingene vi fikk på plass da vi behandlet likestillingsmeldingen.
Jeg ser også fram til hvordan ikke minst trepartssamarbeidet går
med tanke på likestilling. Jeg tror dette er et tema vi kommer til
å måtte følge nøye i tiden framover, for likestilling er ikke noe
som kommer av seg selv, ei heller på en arbeidsplass, og ei heller
på arbeidsplasser med færre enn 50 ansatte.
Statsråd Solveig Horne [20:27:32]: Som flere har vært inne
på her, vedtok Stortinget en ny, felles likestillings- og diskrimineringslov
i juni i år, en lov som styrker likestillingen, og som ikke minst
konkretiserer og også styrker aktivitetsplikten.
Men Stortinget vedtok å ikke videreføre
arbeidsgivers plikt til å redegjøre om likestilling. Regjeringen
ønsker å redusere tidskrevende og byråkratiske pålegg som er rettet
mot næringslivet, og vi mener at etterlevelse av aktivitetsplikten
i stedet burde sikres gjennom positive tiltak som veiledning og
kunnskapsspredning.
Likestillingen står og faller ikke
med redegjørelsesplikten. Stortinget vedtok likevel et anmodningsvedtak der
regjeringen ble bedt om å bevare aktivitets- og redegjørelsesplikten,
samt styrke den ved å følge opp Skjeie-utvalgets anbefalinger til
endringer og komme tilbake til Stortinget med en sak om dette.
Jeg er glad for at også flertallet
i komiteen ser at anmodningsvedtaket krever en lovendring. Et lovendringsforslag
må også sendes på offentlig høring, og dette har altså ikke latt
seg gjøre i tide til at en lovendring kunne tre i kraft fra 1. januar
2018.
Jeg vil gjøre en grundig vurdering
av utformingen av arbeidsgiveres aktivitets- og redegjørelsesplikt
og komme tilbake til Stortinget med en sak om dette, med sikte på
at den endringen kan tre i kraft fra 1. januar 2019.
Ettersom aktivitetsplikten er utvidet
i den nye loven, vil en gjeninnføring av dagens redegjørelsesplikt
ikke korrespondere med aktivitetsplikten. Jeg tar til etterretning
at flertallet i komiteen mener at det skaper en uforutsigbar situasjon
for arbeidsgivere hvis de får ett år uten redegjørelsesplikt før
den innføres igjen, og at de derfor har fremmet forslag om å videreføre
dagens redegjørelsesplikt fra 1. januar 2018.
Så har jo Stortinget gjort et annet
vedtak, for en uke siden, og endret regnskapsloven, og jeg er glad
for at flertallet ikke vedtar endringene i § 3-3 syvende ledd.
Endringen av redegjørelsesplikten
slik at den samsvarer med aktivitetsplikten, må – som jeg var inne
på – gjøres på en grundig måte, som både skaper gode resultater
og er håndterlig for arbeidsgiverne. Og jeg kan forsikre komiteen
om at jeg vil komme tilbake til Stortinget med en sak om aktivitets-
og redegjørelsesplikten med sikte på at endringene skal tre i kraft
1. januar 2019.
Eva Kristin Hansen hadde
her overtatt presidentplassen.
Presidenten: De
talere som heretter får ordet, har en taletid på inntil 3 minutter.
Anette Trettebergstuen (A) [20:30:43]: Jeg hører at representantene
fra høyresiden argumenterer for sitt opprinnelige ønske om å avskaffe
redegjørelses- og aktivitetsplikten med at den er byråkratisk og
ikke har fungert godt nok. Det er jo argumentasjon vi hører fra høyresiden
stadig vekk, og også på andre politikkområder. Jeg husker at da
vi fikk en rapport i 2013 om at ungdomsgarantiene i Nav ikke hadde
god nok måloppnåelse, var Høyre raskt ute med å si at da fjerner
vi garantiene. Vi i Arbeiderpartiet tror på å gjøre ting bedre når noe
ikke fungerer godt nok. Slik vi styrket ungdomsgarantiene slik at
flere ungdom kom ut i jobb, tar også vi inn over oss at mange bedrifter
mener at redegjørelses- og aktivitetsplikten ikke fungerer bra nok.
Vi satte ned det såkalte Skjeie-utvalget
da vi satt i regjering, og de la fram en NOU med forslag til en
ny og offensiv likestillingspolitkk. Et av de grepene Skjeie-utvalget
foreslo, var å gjøre nettopp kvalitative endringer i redegjørelses-
og aktivitetsplikten for at den skal bli et enda mer presist verktøy
for økt likestilling i arbeidslivet. Det var også derfor vi i juni
i denne sal foreslo dette, og jeg er glad for at vi fikk flertall
for det.
Dessverre er det slik at dette
ikke vil gjelde de aller fleste bedrifter i dette landet, i og med
at 90 pst. av norske bedrifter har færre enn 50 ansatte. Jeg beklager
det vedtaket, og vil også si at Arbeiderpartiet i den innstillingen
hadde en merknad som sa at forutsetningen for et slikt vedtak måtte
være at rapporteringen på samfunnsansvar besto. Men slik ble det
altså ikke.
Presidenten: Flere
har ikke bedt om ordet til sak nr. 10.
Innstilling
fra familie- og kulturkomiteen om Endringer i diskrimineringsombudsloven
mv. (Innst. 65
L (2017–2018), jf. Prop. 10 L (2017–2018))
Tone Wilhelmsen Trøen (H) [20:33:15] (komiteens leder): På
vegne av saksordføreren, Silje Hjemdal, vil jeg først takke komiteen
for å ha jobbet raskt og effektivt med denne saken. Regjeringen
mener i denne saken at enkelte forhold ved lov om Likestillings-
og diskrimineringsombudet og Diskrimineringsnemnda, som ble vedtatt
i juni 2017, trenger en presisering før den trer i kraft 1. januar
2018.
Departementet foreslår to endringer
som komiteen har behandlet, og som komiteen også bifaller. Barne-
og likestillingsdepartementet foreslår en endring i diskrimineringsombudsloven
§ 3 første ledd første punktum, slik at det fremgår klart at offentlige
myndigheters opplysningsplikt i lovens § 3 første ledd første punktum også
gjelder overfor ombudets oppgaver i henhold til lovens § 1 annet
ledd, jf. § 5 tredje ledd. Barne- og likestillingsdepartementet
foreslår videre en endring i diskrimineringsombudsloven, slik at
det tas inn en ny § 7 annet ledd, der det fremgår at Diskrimineringsnemnda ikke
skal håndheve likestillings- og diskrimineringsloven.
Komiteen viser i den forbindelse
også til det forutgående lovarbeidet i Stortinget i forbindelse
med behandlingen i juni 2017.
I komiteens arbeid påpeker flertallet,
som består av Høyre, Fremskrittspartiet, Venstre og Kristelig Folkeparti,
at Diskrimineringsnemnda ikke skal håndheve loven i familieliv og
andre rent personlige forhold, slik det også følger av flertallsmerknader
i Innst. 389 L for 2016–2017.
Arbeiderpartiet viser i innstillingen
til Arbeiderpartiets merknader og forslag i Innst. 388 L for 2016–2017
om lov om Likestillings- og diskrimineringsombudet og Diskrimineringsnemnda.
I denne understreket Arbeiderpartiet behovet for å forsikre seg
om at organisatoriske endringer på likestillings- og diskrimineringsområdet
faktisk ville føre til økt likestilling. Videre fremmet partiet
forslag om å opprettholde dagens struktur og lokalisering av Likestillings-
og diskrimineringsombudet og å gi myndighet til å kunne ilegge oppreisning
i saker innenfor arbeidslivet og erstatning i enkle saksforhold samt
styrking av budsjett.
Senterpartiets medlem i komiteen
viser til at Senterpartiet under behandlingen av lov om Likestillings-
og diskrimineringsombudet og Diskrimineringsnemnda i Innst. 388 L
for 2016–2017 fremmet forslag om å styrke Likestillings- og diskrimineringsombudets
rolle samt opprettholde dagens oppgaver og struktur og gi Likestillings-
og diskrimineringsombudet myndighet til å kunne ilegge oppreisning
i saker innenfor arbeidslivet og erstatning i enkle saksforhold.
Komiteens mindretall, bestående
av Arbeiderpartiet, Senterpartiet og SV, viser til at deres respektive
partier stemte for å opprettholde dagens struktur ved å styrke og
utvide Likestillings- og diskrimineringsombudets mandat. De viser
til at flere relevante organisasjoner delte de respektive partiers
uro over at omorganiseringen kunne føre til en betydelig svekking
av likestillingsarbeidet.
Til tross for at partiene i behandlingen
nå viser til sine primærstandpunkter fra tidligere behandling av
lovene på dette området, har komiteen ingen forslag til endringer
nå og støtter derfor enstemmig forslagene fremmet i Prop. 10 L for
2017–2018, som behandles i dag.
Presidenten: Flere
har ikke bedt om ordet til sak nr. 11.
Innstilling
fra familie- og kulturkomiteen om Endringer i folketrygdloven (forenklinger
i foreldrepengeordningen) (Innst. 58 L (2017–2018), jf.
Prop. 168 L (2016–2017))
Kari Henriksen (A) [20:36:46] (ordfører for saken): Komiteen
har behandlet denne proposisjonen som foreslår endringer i bestemmelser
i folketrygden som omhandler foreldrepengeordningen. Endringene
skal bidra til at reglene blir enklere å forstå for brukerne, og gi
bedre selvbetjeningsløsninger knyttet til modernisering av IKT-ordningene
i arbeids- og velferdsetaten. Komiteen er positiv til de forenklinger
og løsninger som gir bedre tjenester for brukerne.
Departementet viser i proposisjonen
til at endringene vil kunne få negative konsekvenser for svært få
brukere. Ellers er konsekvensene vurdert til å være svært små.
Det var ingen uenighet i komiteen
om at vi var for forenklinger, og vi var for at foreldrene skulle
få bedre muligheter til å håndtere sine foreldrepengeordninger.
Det var noe uenighet knyttet til hvor stor vekt vi skulle gi det at
det muligens ville få konsekvenser for noen brukere.
Jeg vil takke komiteen for at vi
klarte å løse den utfordringen på en glimrende måte ved å få et
forslag, bokstav B, der vi ber regjeringa komme tilbake med en vurdering
av de konsekvensene det eventuelt vil få, i løpet av to år, for
de brukerne som omtales i proposisjonen. Det ble en fin bokstav
B i komiteens innstilling.
Presidenten: Flere
har ikke bedt om ordet til sak nr. 12.
Sakene nr. 13–18 er andre gangs
behandling av lovsaker og gjelder lovvedtakene 4 til og med 9. Presidenten vil
foreslå at sakene behandles under ett. – Det anses vedtatt.
Stortingets
vedtak til lov om endringer i eiendomsmeglingsloven (forenklinger) (Lovvedtak 4 (2017–2018),
jf. Innst. 47 L (2017–2018) og Prop. 158 L (2016–2017))
Stortingets
vedtak til lov om endringer i regnskapsloven mv. (forenklinger) (Lovvedtak 5 (2017–2018),
jf. Innst. 46 L (2017–2018) og Prop. 160 L (2016–2017))
Stortingets
vedtak til lov om endringer i utlendingsloven mv. (videreføring
av innstramninger mv.) (Lovvedtak
6 (2017–2018), jf. Innst. 54 L (2017–2018) og Prop. 149 L (2016–2017))
Stortingets
vedtak til lov om endringer i kommuneloven og lov om flagging på
kommunale bygninger (forenkling av regelverket for kommunevåpen
og kommuneflagg) (Lovvedtak
7 (2017–2018), jf. Innst. 45 L (2017–2018) og Prop. 157 L (2016–2017))
Stortingets
vedtak til lov om statlig tilsyn med helse- og omsorgstjenesten
mv. (helsetilsynsloven) (Lovvedtak
8 (2017–2018), jf. Innst. 53 L (2017–2018) og Prop. 150 L (2016–2017))
Stortingets
vedtak til lov om midlertidig endring i pengespilloven (jubileumsgave
til Den Norske Turistforening) (Lovvedtak 9 (2017–2018), jf.
Innst. 42 L (2017–2018) og Prop. 172 L (2016–2017))
Presidenten: Ingen
har bedt om ordet.
Etter at det var ringt til votering,
uttalte
presidenten: Da
er Stortinget klar til å gå til votering.
Presidenten: Under
debatten er det satt fram ti forslag. Det er
forslagene
nr. 1–4, fra Geir Pollestad på vegne av Arbeiderpartiet, Senterpartiet
og Sosialistisk Venstreparti
forslag
nr. 5, fra Geir Pollestad på vegne av Arbeiderpartiet og Senterpartiet
forslag
nr. 6, fra Terje Aasland på vegne av Arbeiderpartiet
forslag
nr. 7, fra Geir Pollestad på vegne av Senterpartiet og Sosialistisk
Venstreparti
forslagene
nr. 8–10, fra Per Espen Stoknes på vegne av Miljøpartiet De Grønne
Innstillingen
C I er under debatten endret, og ordene «i landbruket» er tilføyd.
Det
voteres over forslagene nr. 8–10, fra Miljøpartiet De Grønne.
Forslag
nr. 8 lyder:
«Stortinget ber regjeringen etablere
grønne vekst-indikatorer i tråd med OECDs standarder, og fremlegge
oppdaterte måltall per hovedsektor i norsk økonomi som del av statsbudsjettet.»
Forslag nr. 9 lyder:
«Stortinget ber regjeringen anvende
grønne vekstindikatorer for norsk økonomi med tilhørende måltall
som skal være førende for utforming av energi- og næringspolitikken
og styrende for det offentliges egen virksomhet. Måltallet for årlig
forbedret karbonproduktivitet i norsk økonomi skal som minimum være
over det gjennomsnitt som New Climate Economy Report anbefaler,
det vil si minst 5 pst. per år.»
Forslag nr. 10 lyder:
«Stortinget ber regjeringa vurdere
å fremme forslag om lovendring, eller andre tiltak som kan sikre rimelig
naturskadeerstatning for skader som oppstår som følge av bølger
ved ekstremvær.»
Sosialistisk Venstreparti har varslet
støtte til forslagene.
Forslagene fra Miljøpartiet De
Grønne ble med 98 mot 8 stemmer ikke bifalt.
(Voteringsutskrift kl. 20.50.22)
Presidenten: Det
voteres over forslag nr. 7, fra Senterpartiet og Sosialistisk Venstreparti.
Forslaget lyder:
«Stortinget ber regjeringen sette
ned et offentlig utvalg, som skal vurdere konsekvensene ved innføring
og bruk av nye genteknologimetoder. Utvalget må være bredt sammensatt,
slik at flest mulig perspektiver blir belyst, eksisterende kunnskap
drøftet og behov for ny kunnskap kartlagt.»
Miljøpartiet De Grønne og Rødt
har varslet støtte til forslaget.
Forslaget fra Senterpartiet og
Sosialistisk Venstreparti ble med 86 mot 20 stemmer ikke bifalt.
(Voteringsutskrift kl. 20.50.51)
Presidenten: Det
voteres over forslag nr. 6, fra Arbeiderpartiet. Forslaget lyder:
«Stortinget ber regjeringen stanse
det pågående arronderingssalget av Statskog.»
Rødt har varslet støtte til forslaget.
Voteringstavlene viste at
det var avgitt 70 stemmer mot og 36 stemmer for forslaget fra Arbeiderpartiet.
(Voteringsutskrift kl. 20.51.17)
Kari Henriksen (A) (fra salen): Tallet tyder på at vi er for
mange i salen. Det skal være 102, men dette ble 106. Jeg må be om
at vi tar voteringen en gang til.
Presidenten: Da
tar vi voteringen på nytt.
Voteringstavlene viste at
det var avgitt 68 stemmer mot og 37 stemmer for forslaget fra Arbeiderpartiet.
(Voteringsutskrift kl. 20.52.09)
Presidenten: Kan
det være noen hos SV som faktisk støtter dette forslaget og har
stemt for?
Solfrid Lerbrekk (SV) (fra salen): Ja, me stemmer for, men
det er framleis for mange i salen.
Presidenten: Da
må innpiskerne telle antall representanter  i salen.
– Nå skal antallet i salen stemme,
og Stortinget kan fortsette voteringene. Vi voterer over det siste
forslaget en gang til.
Forslaget fra Arbeiderpartiet ble
med 65 mot 37 stemmer ikke bifalt.
(Voteringsutskrift kl. 20.56.45)
Presidenten: Det
voteres over forslag nr. 5, fra Arbeiderpartiet og Senterpartiet.
Forslaget lyder:
«Stortinget ber regjeringen sikre
at offentlige instanser tar et særlig ansvar for å stille krav til
effektivitet på områder med brukerbetaling, og at effekten av elektronisk
rapportering kommer brukerne til gode i form av lavere gebyrer.»
Miljøpartiet De Grønne har varslet
støtte til forslaget.
Forslaget fra Arbeiderpartiet og
Senterpartiet ble med 59 mot 43 stemmer ikke bifalt.
(Voteringsutskrift kl. 20.57.12)
Presidenten: Det
voteres over forslagene nr. 1–4, fra Arbeiderpartiet, Senterpartiet
og Sosialistisk Venstreparti.
Forslag nr. 1 lyder:
«Stortinget ber regjeringen om
å ikke utvide fartsområdet for utenriksferger i Norsk Internasjonalt Skipsregister.»
Forslag nr. 2 lyder:
«Stortinget ber regjeringen legge
frem en helhetlig gjennomgang av det næringspolitiske virkemiddelapparatet
for å sikre sømløse virkemidler langs hele innovasjonskjeden.»
Forslag nr. 3 lyder:
«Stortinget ber regjeringen sørge
for at skognæringen samlet sett ikke får mindre støtte fra programmet
for bioøkonomi enn den fikk da Trebasert innovasjonsprogram fortsatt
eksisterte ved utgangen av 2016.»
Forslag nr. 4 lyder:
«Stortinget ber regjeringen utrede
hvordan opplysningskontorene i større grad kan bidra til informasjon
om blant annet miljø, klima og helse.»
Miljøpartiet De Grønne og Rødt
har varslet støtte til forslagene.
Forslagene fra Arbeiderpartiet,
Senterpartiet og Sosialistisk Venstreparti ble med 53 mot 49 stemmer
ikke bifalt.
(Voteringsutskrift kl. 20.57.39)
Komiteen
hadde innstilt til Stortinget å gjøre følgende
På
statsbudsjettet for 2018 bevilges under:
Kap.
Post
Formål

Kroner
Kroner
Utgifter
900

Nærings- og fiskeridepartementet




1
Driftsutgifter

429 933 000


21
Spesielle driftsutgifter, kan overføres

52 475 000


22
Trygg håndtering
av norsk atomavfall og atomanlegg, kan overføres

58 000 000


23
Digital Norway/Toppindustrisenteret
AS

2 000 000


30
Miljøtiltak Søve, kan overføres

20 600 000


31
Miljøtiltak Svea
og Lunckefjell,
kan overføres

141 000 000


60
Overføring til fylkeskommunene
for tilskudd til regional næringsutvikling

15 000 000


70
Tilskudd til internasjonale
organisasjoner

37 400 000


71
Miljøtiltak Raufoss

6 200 000


72
Tilskudd til beredskapsordninger

3 700 000


73
Tilskudd til Ungt
Entreprenørskap

29 100 000


74
Tilskudd til Visit
Svalbard AS

2 250 000


75
Tilskudd til særskilte
prosjekter, kan
over-føres

8 800 000


76
Tilskudd til Standard
Norge

32 700 000


77
Tilskudd til sjømattiltak, kan overføres

12 250 000


78
Tilskudd til Akvariet
i Bergen

4 300 000


81
Tilskudd til nasjonalt
program for leverandør-utvikling

10 000 000

902

Justervesenet




1
Driftsutgifter

123 185 000


21
Spesielle driftsutgifter

349 000


45
Større utstyrsanskaffelser
og vedlikehold, kan
overføres

8 700 000

903

Norsk akkreditering




1
Driftsutgifter

53 038 000

904

Brønnøysundregistrene




1
Driftsutgifter

320 560 000


21
Spesielle driftsutgifter, kan overføres

20 779 000


22
Forvaltning av Altinn-løsningen, kan overføres

274 418 000


45
Større utstyrsanskaffelser
og vedlikehold, kan
overføres

212 100 000

905

Norges geologiske
undersøkelse




1
Driftsutgifter

171 508 000


21
Spesielle driftsutgifter, kan overføres

73 565 000

906

Direktoratet for
mineralforvaltning med Bergmesteren for Svalbard




1
Driftsutgifter

48 623 000


30
Sikrings- og miljøtiltak, kan overføres

7 000 000


31
Miljøtiltak Løkken, kan overføres

36 700 000

909

Tiltak for sysselsetting
av sjøfolk




73
Tilskudd til sysselsetting
av sjøfolk, overslagsbevilgning

2 030 000 000

910

Sjøfartsdirektoratet




1
Driftsutgifter

386 240 000

911

Konkurransetilsynet




1
Driftsutgifter

107 984 000

912

Klagenemndssekretariatet




1
Driftsutgifter

18 195 000


22
Konkurranseklagenemnda

2 400 000

915

Regelrådet




1
Driftsutgifter

10 778 000

922

Romvirksomhet




50
Norsk Romsenter

68 645 000


70
Kontingent i European
Space Agency (ESA)

217 310 000


71
Internasjonal romvirksomhet

426 770 000


72
Nasjonale følgemidler, kan overføres

20 400 000


73
EUs romprogrammer

355 100 000


74
Nasjonal infrastruktur
og tekniske aktiviteter, kan overføres

41 400 000

924

Internasjonalt samarbeid
og utviklingsprogrammer




70
Tilskudd

29 520 000

930

Design og arkitektur
Norge




70
Tilskudd

70 100 000

935

Patentstyret




1
Driftsutgifter

252 466 000

936

Klagenemnda for
industrielle rettigheter




1
Driftsutgifter

7 815 000

940

Internasjonaliseringstiltak




21
Spesielle driftsutgifter, kan overføres

10 000 000


73
Støtte ved kapitalvareeksport

81 000 000

950

Forvaltning av statlig
eierskap




21
Spesielle driftsutgifter

23 053 000


51
Tapsavsetning, egenkapitalinnskudd
til Store Norske Spitsbergen Kulkompani AS

43 000 000


52
Risikokapital, nytt
investeringsselskap (Fornybar AS)

70 000 000

1473

Kings Bay AS




70
Tilskudd

21 642 000

2421

Innovasjon Norge




50
Innovasjon – prosjekter,
fond

514 000 000


51
Tapsavsetning, såkornfond
og -koinvesteringsfond

37 200 000


53
Risikoavlastning,
såkornfond og -koinvesteringsfond

18 800 000


70
Basiskostnader

167 767 000


71
Innovative næringsmiljøer, kan overføres

126 600 000


72
Innovasjonskontrakter, kan overføres

328 700 000


74
Reiseliv, profilering
og kompetanse,
kan overføres

535 000 000


76
Miljøteknologi, kan overføres

565 500 000


77
Tilskudd til pre-såkornfond

50 000 000


78
Administrasjonsstøtte
for distriktsrettede såkornfond

3 400 000

2426

Siva SF




70
Tilskudd

88 821 000


71
Tilskudd til testfasiliteter

125 000 000

2429

Eksportkreditt Norge
AS




70
Tilskudd

112 435 000


71
Viderefakturerte
utgifter

200 000

2460

Garantiinstituttet
for eksportkreditt




24
Driftsresultat:





1 Driftsinntekter
-188 000 000




2 Driftsutgifter, overslagsbevilgning
188 000 000
0


71
Tilskudd til garantiordningen
for kjøp av skip fra verft i Norge til bruk i Norge

10 000 000



Totale utgifter


9 193 474 000
Inntekter
3900

Nærings- og fiskeridepartementet




1
Ymse inntekter og
refusjoner knyttet til ordinære driftsutgifter

157 000


2
Ymse inntekter og
refusjoner knyttet til spesielle driftsutgifter

100 000


86
Tvangsmulkt

10 000

3902

Justervesenet




1
Gebyrinntekter

38 924 000


3
Inntekter fra salg
av tjenester

16 667 000


4
Oppdragsinntekter

349 000

3903

Norsk akkreditering




1
Gebyrinntekter og
andre inntekter

48 010 000

3904

Brønnøysundregistrene




1
Gebyrinntekter

483 053 000


2
Refusjoner, oppdragsinntekter
og andre inntekter

31 039 000


3
Refusjoner og inntekter
knyttet til forvaltning av Altinn-løsningen

85 632 000

3905

Norges geologiske
undersøkelse




3
Oppdragsinntekter
og andre inntekter

77 747 000

3906

Direktoratet for
mineralforvaltning med Bergmesteren for Svalbard




1
Leie av bergrettigheter
og eiendommer

100 000


2
Behandlingsgebyrer

763 000

3910

Sjøfartsdirektoratet




1
Gebyrer for skip
og flyttbare innretninger i NOR

182 729 000


2
Maritime personellsertifikater

13 972 000


3
Diverse inntekter

400 000


4
Gebyrer for skip
i NIS

51 911 000


86
Overtredelsesgebyr
og tvangsmulkt

4 800 000

3911

Konkurransetilsynet




3
Refusjoner og andre
inntekter

200 000


86
Lovbruddsgebyr

100 000

3912

Klagenemndssekretariatet




1
Klagegebyr

1 098 000


2
Refusjoner og andre
inntekter

200 000


87
Overtredelsesgebyr

100 000

3935

Patentstyret




1
Inntekter av informasjonstjenester

5 290 000


2
Inntekter knyttet
til NPI

4 492 000


3
Gebyrer immaterielle
rettigheter

81 856 000

3936

Klagenemnda for
industrielle rettigheter




1
Gebyrer

699 000

3961

Selskaper under
Nærings- og fiskeridepartementets forvaltning




70
Garantiprovisjon,
Statkraft SF

2 100 000


71
Garantiprovisjon,
Eksportfinans ASA

2 700 000

5325

Innovasjon Norge




50
Tilbakeføring fra
landsdekkende innovasjonsordning

20 000 000


70
Låneprovisjoner

60 000 000

5326

Siva SF




70
Låne- og garantiprovisjoner

7 000 000

5329

Eksportkreditt Norge
AS




70
Gebyrer m.m.

20 000 000

5460

Garantiinstituttet
for eksportkreditt




71
Tilbakeføring fra
Gammel alminnelig ordning

10 900 000


72
Tilbakeføring fra
Gammel særordning for utviklingsland

8 000 000

5613

Renter fra Siva
SF




80
Renter

14 900 000

5629

Renter fra eksportkredittordningen




80
Renter

1 800 000 000



Totale inntekter


3 075 998 000
Komiteens innstilling ble bifalt
med 53 mot 48 stemmer.
(Voteringsutskrift kl. 20.58.10
Videre
var innstilt:
Stortinget samtykker i at Nærings-
og fiskeridepartementet i 2018 kan:
1.
overskride bevilgningen
under
mot
tilsvarende merinntekter under
kap. 900 post 1
kap. 3900 post 1
kap. 900 post 21
kap. 3900 post 2
kap. 902 post 1
kap. 3902 postene
1 og 3 og kap. 5574 post 75
kap. 902 post 21
kap. 3902 post 4
kap. 903 post 1
kap. 3903 post 1
kap. 904 post 1
kap. 3904 post 2
kap. 904 post 21
kap. 3904 post 2
kap. 904 post 22
kap. 3904 post 3
kap. 905 post 21
kap. 3905 post 3
kap. 910 post 1
kap. 3910 post 3
kap. 912 post 1
kap. 3912 post 1
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
Stortinget samtykker i at Nærings-
og fiskeridepartementet i 2018 kan:
1.	overskride
bevilgningen under kap. 900 Nærings- og fiskeridepartementet, post
71 Miljøtiltak Raufoss, for miljøtiltak innenfor gitt garantiramme på
168 mill. kroner.
2.	overskride
bevilgningen under kap. 950 Forvaltning av statlig eierskap, post
21 Spesielle driftsutgifter, til dekning av meglerhonorarer og utgifter
til faglig bistand ved salg av statlige aksjeposter, samt andre endringer
som kan få betydning for eierstrukturen i selskapene.
3.	overskride
bevilgningen under kap. 905 Norges geologiske undersøkelse, post
21 Spesielle driftsutgifter, kap. 923 Havforskningsinstituttet,
post 21 Spesielle driftsutgifter og kap. 926 Havforskningsinstituttet, forskningsfartøy,
post 21 Spesielle driftsutgifter i forbindelse med gjennomføringen
av bestemte oppdragsprosjekter, mot tilsvarende kontraktsfestede
innbetalinger til disse prosjektene i 2019 under henholdsvis kap.
3905 Norges geologiske undersøkelse, post 3 Oppdragsinntekter og
andre inntekter, kap. 3923 Havforskningsinstituttet, post 1 Oppdragsinntekter
og kap. 3926 Havforskningsinstituttet, forskningsfartøy, post 1
Oppdragsinntekter. Ved beregning av beløp som kan overføres til
2019 under de nevnte utgiftsbevilgninger, skal alle ubrukte merinntekter
og mindreinntekter regnes med, samt eventuell inndekning av foregående
års overskridelse på posten.
Stortinget samtykker i at Nærings-
og fiskeridepartementet i 2018 kan utgifts-/inntektsføre ut-/innbetalinger
knyttet til garantiansvar overfor Eksportfinans ASA uten bevilgning,
under kap. 950 Forvaltning av statlig eierskap, post 70 Utbetaling
– garantiordning, Eksportfinans ASA, og kap. 3950 Forvaltning av
statlig eierskap, post 87 Innbetaling – garantiordning, Eksportfinans ASA,
innenfor gitt garantiramme på 225 mill. kroner.
Stortinget samtykker i at Nærings-
og fiskeridepartementet i 2018 kan:
1.	gi
tilsagn om tilskudd utover gitte bevilgninger, men slik at samlet
ramme for nye tilsagn og gammelt ansvar ikke overstiger følgende
beløp:
Kap.
Post
Betegnelse
Samlet
ramme
2421

Innovasjon Norge


72
Innovasjonskontrakter
400 mill. kroner

76
Miljøteknologi
550 mill. kroner
2.	gi
tilsagn om tilskudd på 157,75 mill. euro i tillegg til eksisterende
bevilgning for å delta i de frivillige programmene til Den europeiske
romorganisasjonen ESA. Samlet ramme for nye tilsagn og gammelt ansvar
skal likevel ikke overstige 198,75 mill. euro.
Stortinget samtykker i at Nærings-
og fiskeridepartementet i 2018 kan:
1.	inngå
forpliktelser for inntil 7,5 mill. kroner til utredninger og lignende
ut over bevilgning under kap. 900 Nærings- og fiskeridepartementet,
post 21 Spesielle driftsutgifter.
2.	foreta
bestillinger ut over gitt bevilgning under kap. 904 Brønnøysundregistrene,
post 22 Forvaltning av Altinn-løsningen, men slik at ramme for nye
bestillinger og gammelt ansvar ikke overstiger 50 mill. kroner.
Stortinget samtykker i at Nærings-
og fiskeridepartementet i 2018 kan gi:
1.	Innovasjon
Norge fullmakt til å gi tilsagn om nye garantier for inntil 80 mill.
kroner for lån til realinvesteringer og driftskapital, men slik
at total ramme for nytt og gammelt ansvar ikke overstiger 201 mill. kroner.
2.	Garantiinstituttet
for eksportkreditt fullmakt til å gi tilsagn om nye garantier innenfor
en ramme for nye garantier og gammelt ansvar på 145 000 mill. kroner ved
eksport til og investeringer i utlandet innenfor Alminnelig garantiordning
og inkludert Gammel alminnelig ordning.
3.	Garantiinstituttet
for eksportkreditt fullmakt til å gi tilsagn om nye garantier innenfor
en ramme for nye garantier og gammelt ansvar på 3 150 mill. kroner ved
eksport til og investeringer i utviklingsland, samt innenfor en
øvre rammebegrensning på syv ganger det til enhver tid innestående
beløp på ordningens grunnfond.
4.	Garantiinstituttet
for eksportkreditt fullmakt til å gi tilsagn om nye garantier innenfor
en ramme for nye tilsagn og gammelt ansvar på 5 000 mill. kroner
ved byggelån innenfor skipsbyggingsindustrien.
5.	Garantiinstituttet
for eksportkreditt fullmakt til å gi tilsagn om nye garantier innenfor
en ramme på 20 000 mill. kroner ved etablering av langsiktige kraftkontrakter
i kraftintensiv industri.
6.	Garantiinstituttet
for eksportkreditt fullmakt til å gi tilsagn om nye garantier innenfor
en ramme for nye garantier og gammelt ansvar på 10 000 mill. kroner ved
kjøp av skip fra verft i Norge når disse skipene skal brukes i Norge.
Stortinget samtykker i at Nærings-
og fiskeridepartementet i 2018 kan inngå standardavtaler for leie
av grunn til bolig- og næringsformål på Svalbard med garantier overfor
långiver som har pant i bygg som står på statens grunn. Garantiansvar
kan kun utløses dersom staten sier opp avtalen eller nekter overføring
av leierett. Samlet garantiramme for nye og gamle avtaler begrenses
oppad til 25 mill. kroner. Det kan utgiftsføres utbetalinger knyttet
til garantiene uten bevilgning under kap. 900 Nærings- og fiskeridepartementet,
post 80 Lånesikringsordning, bolig- og næringsformål på Svalbard,
innenfor en ramme på 10 mill. kroner.
Stortinget samtykker i at Nærings-
og fiskeridepartementet i 2018 kan:
1.	gi
tilsagn til Institutt for energiteknikk og Statsbygg om dekning
av forsikringsansvar for inntil 80 000 000 euro overfor tredjeperson
for instituttets og Statsbyggs ansvar etter lov av 12. mai 1972
nr. 28 om atomenergivirksomhet, kapittel III.
2.	inngå
avtaler om forsikringsansvar under beredskapsordningen for statlig
varekrigsforsikring innenfor en totalramme for nye tilsagn og gammelt ansvar
på 2 000 mill. kroner.
Stortinget samtykker i at Nærings-
og fiskeridepartementet i 2018 kan:
1.	gi
Innovasjon Norge fullmakt til å gi tilsagn om nye landsdekkende
innovasjonslån innenfor en ramme på 900 mill. kroner.
2.	gi
Innovasjon Norge fullmakt til å gi tilsagn om nye lån under lavrisikolåneordningen
innenfor en ramme på 2 500 mill. kroner.
3.	gi
Eksportkreditt Norge AS fullmakt til å gi tilsagn om lån i tråd
med selskapets og eksportkredittordningens formål uten en øvre ramme.
Stortinget samtykker i at Nærings-
og fiskeridepartementet i 2018 kan:
1.	pådra
staten forpliktelser ut over budsjettåret for inntil 190 mill. kroner
til gjennomføring av pålagte miljøtiltak på Løkken.
2.	pådra
staten forpliktelser ut over budsjettåret for inntil 500 mill. kroner
til gjennomføring av miljøtiltak i Svea og Lunckefjell.
Stortinget samtykker i at Nærings-
og fiskeridepartementet i 2018 kan gi nytt investeringsselskap (Fornybar AS)
fullmakt til å forplikte investeringer for inntil 200 mill. kroner
ut over gitt bevilgning.
Stortinget samtykker i at Nærings-
og fiskeridepartementet i 2018 kan bortfeste hjemfalte gruveeiendommer
til museale formål vederlagsfritt.
Stortinget samtykker i at Nærings-
og fiskeridepartementet i 2018 kan gi Garantiinstituttet for eksportkreditt
anledning til å erverve og avhende aksjer og opsjoner med formål
å få dekning for krav i misligholds- og gjenvinningssaker. Eierskapet
skal være midlertidig.
Stortinget samtykker i at Nærings-
og fiskeridepartementet i 2018 gjennom salg av aksjer eller gjennom
andre transaksjoner kan:
1.	redusere
eierskapet i Ambita AS helt eller delvis.
2.	redusere
eierskapet i Baneservice AS helt eller delvis.
3.	redusere
eierskapet i Entra ASA helt eller delvis.
4.	redusere
eierskapet i Mesta AS helt eller delvis.
5.	redusere
eierskapet i SAS AB helt eller delvis.
6.	redusere
eierskapet i Veterinærmedisinsk Oppdragssenter AS helt eller delvis.
7.	redusere
eierskapet i Telenor ASA ned mot 34 prosent.
Stortinget samtykker i at Nærings-
og fiskeridepartementet i 2018 kan avhende eiendom på Raudsand i
Nesset kommune i Møre og Romsdal. Utgifter knyttet til eventuell
avhending kan trekkes fra salgsinntektene før det overskytende inntektsføres
under kap. 3900 (Ny) post 30.
Stortinget samtykker i at Nærings-
og fiskeridepartementet i 2018 kan gi Garantiinstituttet for eksportkreditt
fullmakt til å:
1.	etablere
et holdingselskap for å forvalte eierandeler som følge av misligholds-
og gjenvinningssaker under GIEKs Alminnelig garantiordning. Selskapet oppkapitaliseres
med midler fra Alminnelig garantiordning. Alminnelig garantiordning
kan også gi lån til holdingselskapet eller overføre andre verdier for
oppkapitalisering. Holdingselskapet skal være midlertidig.
2.	plassere
aksjer eller andre verdier tilhørende Alminnelig garantiordning
i holdingselskapet.
3.	overføre
utbytte fra holdingselskapet tilbake til Alminnelig garantiordning.
4.	overføre
inntekter fra salg av aksjer i holdingselskapet til Alminnelig garantiordning.
5.	avvikle
holdingselskapet, samt tilbakeføre eventuelle midler til eller dekke
eventuelt kapitalbehov fra Alminnelig garantiordning.
Presidenten: Det
voteres over A II–XIV samt XVI og XVII.
Komiteens innstilling ble enstemmig
bifalt.
Presidenten: Det
voteres over A XV punkt 5.
Senterpartiet, Sosialistisk Venstreparti
og Rødt har varslet at de vil stemme imot.
Komiteens innstilling ble bifalt
med 82 mot 19 stemmer.
(Voteringsutskrift kl. 20.58.53)
Presidenten: Det
voteres over resten av A XV.
Arbeiderpartiet, Senterpartiet,
Sosialistisk Venstreparti, Miljøpartiet De Grønne og Rødt har varslet
at de vil stemme imot.
Komiteens innstilling ble bifalt
med 53 mot 49 stemmer.
(Voteringsutskrift kl. 20.59.23)
Videre
var innstilt:
På
statsbudsjettet for 2018 bevilges under:
Kap.
Post
Formål
Kroner
Kroner
Utgifter
917

Fiskeridirektoratet



1
Driftsutgifter
401 411 000


21
Spesielle driftsutgifter
10 679 000


22
Fiskeriforskning
og -overvåking,
kan overføres
67 664 000

919

Diverse fiskeriformål



71
Tilskudd til velferdsstasjon
for fiskere
2 200 000


74
Erstatninger, kan overføres
1 900 000


75
Tilskudd til næringstiltak
i fiskeriene,
kan overføres
29 300 000


76
Tilskudd til fiskeriforskning, kan overføres
22 056 000


79
Tilskudd til informasjon
om ressursforvaltning,
kan overføres
840 000



Totale utgifter

536 050 000
Inntekter
3917

Fiskeridirektoratet



1
Refusjoner og diverse
inntekter
100 000


5
Saksbehandlingsgebyr
17 765 000


22
Inntekter ordningen
fiskeforsøk og utvikling
4 491 000


86
Forvaltningssanksjoner
1 000 000



Totale inntekter

23 356 000
Presidenten: Arbeiderpartiet,
Senterpartiet, Sosialistisk Venstreparti, Miljøpartiet De Grønne
og Rødt har varslet at de vil stemme imot.
Komiteens innstilling ble bifalt
med 53 mot 49 stemmer.
(Voteringsutskrift kl. 20.59.51)
Videre
var innstilt:
Stortinget samtykker i at Nærings-
og fiskeridepartementet i 2018 kan:
1.
overskride bevilgningen
under
mot
tilsvarende merinntekter under
kap. 917 post 1
kap. 3917 post 1
kap. 917 post 21
kap. 3917 post 22
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
2.	overskride
bevilgningen under kap. 917 post 22 og kap. 919 post, slik at summen
av overskridelser under kap. 917 post 22, kap. 919 post 76 og kap.
923 post 22 tilsvarer merinntekter under kap. 5574 post 74.
Komiteens innstilling ble enstemmig
bifalt.
Videre
var innstilt:
På
statsbudsjettet for 2018 bevilges under:
Kap.
Post
Formål
Kroner
Kroner
Utgifter
1100

Landbruks- og matdepartementet



1
Driftsutgifter
162 954 000


21
Spesielle driftsutgifter, kan overføres
2 552 000


45
Større utstyrsanskaffelser
og vedlikehold – ordinære -forvaltningsorganer, kan overføres, kan nyttes under
post 50
2 720 000


50
Større utstyrsanskaffelser
og vedlikehold – forvaltningsorganer med særskilte fullmakter
291 000

1112

Kunnskapsutvikling
og beredskap m.m. på matområdet



50
Kunnskapsutvikling,
kunnskapsformidling og beredskap, -Veterinærinstituttet
97 061 000

1115

Mattilsynet



1
Driftsutgifter
1 323 239 000


22
Reguleringspremie
til kommunale og fylkeskommunale pensjonskasser
13 465 000


71
Tilskudd til erstatninger, overslagsbevilgning
4 200 000

1136

Kunnskapsutvikling
m.m.



50
Kunnskapsutvikling,
formidling og beredskap, Norsk -institutt for bioøkonomi
235 465 000

1138

Støtte til organisasjoner
m.m.



70
Tilskudd
32 500 000


71
Internasjonalt skogpolitisk
samarbeid - organisasjoner og prosesser, kan overføres
1 268 000


72
Stiftelsen Norsk
senter for økologisk landbruk (NORSØK)
7 068 000

1139

Genressurser, miljø-
og ressursregistreringer



71
Tilskudd til genressursforvaltning
og miljøtiltak,
kan -overføres
26 096 000

1142

Landbruksdirektoratet



1
Driftsutgifter
221 915 000


45
Større utstyrsanskaffelser
og vedlikehold,
kan overføres
1 312 000


50
Arealressurskart
7 643 000


60
Tilskudd til veterinærdekning
146 373 000


70
Tilskudd til fjellstuer
819 000


71
Omstillingstiltak
i Indre Finnmark,
kan overføres
4 460 000


72
Erstatninger ved
ekspropriasjon og leie av rett til reinbeite, overslagsbevilgning
452 000


73
Tilskudd til erstatninger
mv. etter offentlige pålegg i plante- og husdyrproduksjon, overslagsbevilgning
55 610 000


74
Kompensasjon til
dyreeiere som blir pålagt beitenekt
1 000 000


80
Radioaktivitetstiltak, kan overføres
500 000

1148

Naturskade – erstatninger



71
Naturskade, erstatninger, overslagsbevilgning
156 000 000

1149

Verdiskapings- og
utviklingstiltak i landbruket



51
Tilskudd til Utviklingsfondet
for skogbruket
3 523 000


71
Tilskudd til verdiskapingstiltak
i skogbruket, 
kan overføres
92 300 000


73
Tilskudd til skog-,
klima- og energitiltak,
kan overføres
48 899 000


75
Tilskudd til investeringsstøtte
for landbruket
75 000 000

1150

Til gjennomføring
av jordbruksavtalen m.m.



21
Spesielle driftsutgifter, kan overføres
17 500 000


50
Tilskudd til Landbrukets
Utviklingsfond
1 123 553 000


70
Markedsregulering, kan overføres
317 809 000


71
Tilskudd til erstatninger
m.m., overslagsbevilgning
43 000 000


73
Pristilskudd, overslagsbevilgning
3 483 204 000


74
Direkte tilskudd, kan overføres
8 361 247 000


77
Utviklingstiltak, kan overføres
256 880 000


78
Velferdsordninger, kan overføres
1 504 800 000

1151

Til gjennomføring
av reindriftsavtalen



51
Tilskudd til Utviklings-
og investeringsfondet
32 800 000


72
Tilskudd til organisasjonsarbeid
6 500 000


75
Kostnadssenkende
og direkte tilskudd,
kan overføres
76 700 000


79
Velferdsordninger, kan overføres
2 600 000

1161

Myndighetsoppgaver
og sektorpolitiske oppgaver på 
statsgrunn



70
Tilskudd til Statskog
SFs myndighetsoppgaver og 
sektorpolitiske oppgaver
14 265 000


75
Tilskudd til oppsyn
i statsallmenninger
10 192 000



Totale utgifter

17 975 735 000
Inntekter
4100

Landbruks- og matdepartementet



1
Refusjoner m.m.
120 000


30
Husleie
926 000

4115

Mattilsynet



1
Gebyr m.m.
195 787 000


2
Driftsinntekter
og refusjoner m.m.
5 788 000

4136

Kunnskapsutvikling
m.m.



30
Husleie, Norsk institutt
for bioøkonomi
20 643 000

4142

Landbruksdirektoratet



1
Driftsinntekter,
refusjoner m.m.
42 196 000



Totale inntekter

265 460 000
Presidenten: Arbeiderpartiet,
Senterpartiet, Sosialistisk Venstreparti, Miljøpartiet De Grønne
og Rødt har varslet at de vil stemme imot.
Komiteens innstilling ble bifalt
med 52 mot 49 stemmer.
(Voteringsutskrift kl. 21.00.29)
Videre
var innstilt:
Stortinget samtykker i at Landbruks-
og matdepartementet i 2018 kan:
1.
overskride bevilgningen
under
mot
tilsvarende merinntekter under
kap. 1115 post 1
kap. 4115 post 2
kap. 1142 post 1
kap. 4142 post 1
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
2.	overskride
bevilgningen under kap. 1100 Landbruks- og matdepartementet, post
45 Større utstyrsanskaffelser og vedlikehold – ordinære forvaltningsorganer,
med et beløp som tilsvarer merinntektene fra salg av eiendom. Ubenyttede merinntekter
fra salg av eiendom kan regnes med ved utregning av overførbart
beløp under bevilgningen.
Stortinget samtykker i at Landbruks-
og matdepartementet i 2018 kan overskride bevilgningen under kap. 1142
Landbruksdirektoratet, post 1 Driftsutgifter, med inntil 0,5 mill.
kroner i forbindelse med forskuttering av utgifter til tvangsflytting
av rein.
Stortinget samtykker i at Landbruks-
og matdepartementet i 2018 kan gi tilsagn om tilskudd ut over gitte
bevilgninger, men slik at samlet ramme for nye tilsagn og gammelt
ansvar ikke overstiger følgende beløp:
Kap.
Post
Betegnelse
Samlet
ramme
1148

Naturskade – erstatninger


71
Naturskade – erstatninger
59,3 mill. kroner
1149

Verdiskapings- og
utviklingstiltak i skogbruket


71
Tilskudd til verdiskapingstiltak
i skogbruket
95,0 mill. kroner
Stortinget samtykker i at Landbruks-
og matdepartementet i 2018 kan selge innkjøpt og opprinnelig statseiendom
for inntil 25 mill. kroner.
Stortinget samtykker i at Landbruks-
og matdepartementet i 2018 kan inngå avtale om kjøp av Giesesalt
for en periode på inntil 6 år.
Presidenten: Det
voteres over C II, III, IV og VI.
Komiteens innstilling ble enstemmig
bifalt.
Presidenten: Det
voteres over C V.
Arbeiderpartiet, Senterpartiet,
Sosialistisk Venstreparti og Miljøpartiet De Grønne har varslet
at de vil stemme imot.
Komiteens innstilling ble bifalt
med 53 mot 49 stemmer.
(Voteringsutskrift kl. 21.01.05)
Videre
var innstilt:
Stortinget ber regjeringen sikre
opplysningsvirksomheten og finansieringen av denne frem til Omsetningsrådet
har foretatt den varslede gjennomgangen av virkemiddelbruken.
Stortinget ber om at endringer
i virkemidlene for markedsbalansering som ikke er i tråd med Omsetningsrådets
anbefalinger, legges frem for Stortinget.
Presidenten: Høyre,
Fremskrittspartiet og Venstre har varslet at de vil stemme imot.
Komiteens innstilling ble bifalt
med 53 mot 48 stemmer.
(Voteringsutskrift kl. 21.01.31)
Komiteen
hadde innstilt til Stortinget å gjøre følgende
om endringar i statsbudsjettet
2017 under Landbruks- og matdepartementet m.m.
I statsbudsjettet for 2017 blir
det gjort følgjande endringar:
Kap.
Post
Føremål
Kroner


Utgifter

1115

Mattilsynet


1
Drifsutgifter, blir auka med
8 500 000


frå kr 1 356 484 000
til kr 1 364 984 000


71
Tilskott til erstatningar, overslagsløyving, blir auka med
2 000 000


frå kr 4 200 000
til kr 6 200 000

1142

Landbruksdirektoratet


71
Omstillingstiltak
i Indre Finnmark, kan
overførast, blir
auka med
500 000


frå kr 2 300 000
til kr 2 800 000


72
Erstatningar ved
ekspropriasjon og leige av rett til reinbeite, overslagsløyving, blir auka med
165 000


frå kr 302 000 til kr
467 000


73
Tilskott til erstatningar
mv. etter offentlege pålegg i plante- og husdyrproduksjon, overslagsløyving, blir auka med
20 000 000


frå kr 55 610 000
til kr 75 610 000


80
Radioaktivitetstiltak, kan overførast, blir redusert med
500 000


frå kr 500 000 til
kr 0

1148

Naturskade – erstatningar


71
Naturskade, erstatningar, overslagsløyving, blir redusert med
44 000 000


frå kr 169 000 000
til kr 125 000 000

1149

Verdiskapings- og
utviklingstiltak i skogbruket


71
Tilskott til verdiskapingstiltak
i skogbruket, kan
overførast, blir
redusert med
26 100 000


frå kr 107 070 000
til kr 80 970 000

1150

Til gjennomføring
av jordbruksavtalen m.m.


73
Pristilskott, overslagsløyving,
blir auka med
127 340 000


frå kr 3 303 535 000
til kr 3 430 875 000

1151

Til gjennomføring
av reindriftsavtalen


51
Tilskott til Utviklings-
og investeringsfondet, blir redusert med
3 000 000


frå kr 22 500 000
til kr 19 500 000


75
Kostnadssenkande
og direkte tilskott, kan
overførast, blir
auka med
2 800 000


frå kr 85 550 000
til kr 88 350 000


79
Velferdsordningar, kan overførast, blir auka med
200 000


frå kr 2 250 000
til kr 2 450 000







Inntekter

4100

Landbruks- og matdepartementet


1
Refusjonar m.m., blir redusert med
90 000


frå kr 117 000 til
kr 27 000

4115

Mattilsynet


1
Gebyr m.m., blir redusert med
10 000 000


frå kr 193 293 000
til kr 183 293 000

4162

Statskog SF – forvaltning
av statleg eigarskap


90
Avdrag på lån, blir auka med
50 000 000


frå kr 25 000 000
til kr 75 000 000

5651

Aksjar i selskap
under Landbruks- og matdepartementet


85
Utbytte, blir auka med
204 000


frå kr 0 til kr
204 000

5652

Statskog SF – renter
og utbytte


80
Renter, blir redusert med
1 050 000


frå kr 2 800 000
til kr 1 750 000

Stortinget samtykkjer i at Landbruks-
og matdepartementet i 2017 kan gi tilsegn om tilskott ut over gitte løyvingar,
men slik at samla ramme for nye tilsegn og gammalt ansvar ikkje
overstig følgjande beløp:
Kap.
Post
Føremål
Samla
ramme
1148

Naturskade – erstatningar


71
Naturskade, erstatningar
79,0 mill. kroner
1149

Verdiskapings- og
utviklingstiltak i skogbruket


71
Tilskott til verdiskapingstiltak
i skogbruket, kan overførast
101,1 mill. kroner
Stortinget samtykkjer i at Landbruks-
og matdepartementet i 2017 kan gi Norsk institutt for bioøkonomi og
Veterinærinstituttet fullmakt til å avvikle ITAS Eierdrift AS.
Komiteens innstilling ble enstemmig
bifalt.
Presidenten: Under
debatten har Geir Pollestad satt fram et forslag på vegne av Senterpartiet.
Forslaget lyder:
«I statsbudsjettet for 2017 blir
det gjort følgende endringer:
Kap.
Post
Formål
Kroner
900





82 (ny)
Andøya Space Center,
kan overføres
10 000 000

»
Forslaget fra Senterpartiet ble
med 87 mot 13 stemmer ikke bifalt.
(Voteringsutskrift kl. 21.02.20)
Komiteen
hadde innstilt til Stortinget å gjøre følgende
I statsbudsjettet for 2017 blir
det gjort følgjande endringar:
Kap.
Post
Formål
Kroner


Utgifter

900

Nærings- og fiskeridepartementet


21
Særskilde driftsutgifter, kan overførast, blir auka med
5 000 000


frå kr 89 041 000
til kr 94 041 000


23 (Ny)
Digital Norway/Toppindustrisenteret
AS, blir løyvd med
2 000 000

30
Miljøtiltak Søve, kan overførast, blir redusert med
19 850 000


frå kr 20 200 000
til kr 350 000


60
Overføring til fylkeskommunane
for tilskot til regional næringsutvikling, blir redusert med
400 000


frå kr 15 400 000
til kr 15 000 000


70
Tilskot til internasjonale
organisasjonar, blir
auka med
2 500 000


frå kr 38 925 000
til kr 41 425 000


71
Miljøtiltak Raufoss, blir redusert med
1 900 000


frå kr 9 000 000
til kr 7 100 000


75
Tilskot til særskilde
prosjekt, kan
overførast, blir
redusert med
2 000 000


frå kr 11 900 000
til kr 9 900 000


79
Tilskot til Mechatronics
Innovation Lab, blir
redusert med
41 000 000


frå kr 60 000 000
til kr 19 000 000

909

Tiltak for sysselsetjing
av sjøfolk


73
Tilskot til sysselsetjing
av sjøfolk, overslagsløyving, blir redusert med
170 000 000


frå kr 2 127 000 000
til kr 1 957 000 000

910

Sjøfartsdirektoratet


1
Driftsutgifter, blir auka med
2 400 000


frå kr 382 162 000
til kr 384 562 000

917

Fiskeridirektoratet


22
Fiskeriforsking-
og overvaking, kan
overførast, blir
auka med
5 600 000


frå kr 62 600 000
til kr 68 200 000

919

Diverse fiskeriformål


60
Tilskot til kommunar
og fylkeskommunar, blir
redusert med
8 000 000


frå kr 8 000 000
til kr 0

922

Romverksemd


71
Internasjonal romverksemd, blir redusert med
8 070 000


frå kr 419 280 000
til kr 411 210 000


73
EU sine romprogram, blir auka med
5 740 000


frå kr 237 200 000
til kr 242 940 000

924

Internasjonalt samarbeid
og utviklingsprogram


70
Tilskot, blir auka med
1 800 000


frå kr 28 316 000
til kr 30 116 000

935

Patentstyret


1
Driftsutgifter, blir auka med
2 000 000


frå kr 238 901 000
til kr 240 901 000

936

Klagenemnda for
industrielle rettar


1
Driftsutgifter, blir auka med
150 000


frå kr 7 829 000
til kr 7 979 000

950

Forvalting av statleg
eigarskap


21
Særskilde driftsutgifter, blir redusert med
9 100 000


frå kr 23 329 000
til kr 14 229 000

2421

Innovasjon Norge


70
Basiskostnadar, blir redusert med
2 500 000


frå kr 168 989 000
til kr 166 489 000


74
Reiseliv, profilering
og kompetanse, kan
overførast, blir
auka med
2 500 000


frå kr 514 900 000
til kr 517 400 000


90
Lån frå statskassa
til utlånsverksemd, overslagsløyving, blir auka med
4 600 000 000


frå kr 41 900 000 000
til kr 46 500 000 000

2429

Eksportkreditt Norge
AS


90
Utlån, blir redusert med
8 200 000 000


frå kr 12 000 000 000
til kr 3 800 000 000



Inntekter

3902

Justervesenet


1
Gebyrinntekter, blir redusert med
8 000 000


frå 38 188 000 til
kr 30 188 000


03
Inntekter frå sal
av tenester, blir
auka med
5 000 000


frå kr 16 351 000
til kr 21 351 000


86 (Ny)
Lovbrotsgebyr, blir løyvd med
60 000
3904

Brønnøysundregistrane


1
Gebyrinntekter, blir auka med
40 000 000


frå kr 500 012 000
til kr 540 012 000

3910

Sjøfartsdirektoratet


1
Gebyr for skip og
flyttbare innretningar i NOR, blir redusert med
1 400 000


frå kr 185 569 000
til kr 184 169 000


4
Gebyr for skip i
NIS, blir auka med
3 800 000


frå kr 44 370 000
til kr 48 170 000

3911

Konkurransetilsynet


86
Lovbrotsgebyr, blir auka med
12 600 000


frå kr 100 000 til
kr 12 700 000

3917

Fiskeridirektoratet


13
Inntekter vederlag
oppdrettskonsesjonar, blir auka med
37 000 000


frå kr 10 000 000
til kr 47 000 000


86
Forvaltningssanksjonar, blir auka med
2 600 000


frå kr 1 000 000
til kr 3 600 000

3935

Patentstyret


2
Inntekter knytt
til NPI, blir
redusert med
400 000


frå kr 4 088 000
til kr 3 688 000


3
Gebyr immaterielle
rettar, blir
auka med
13 900 000


frå kr 72 003 000
til kr 85 903 000

3950

Forvalting av statleg
eigarskap


96
Sal av aksjar, blir redusert med
25 000 000


frå kr 25 000 000
til kr 0

5325

Innovasjon Norge


90
Avdrag på uteståande
fordringar, blir
auka med
4 800 000 000

frå kr 41 400 000 000
til kr 46 200 000 000

5329

Eksportkreditt Norge
AS


70
Gebyr m.m., blir redusert med
15 000 000


frå kr 30 000 000
til kr 15 000 000


90
Avdrag på uteståande
fordringar, blir
redusert med
3 500 000 000


frå kr 10 700 000 000
til 7 200 000 000

5574

Sektoravgifter under
Nærings- og fiskeridepartementet


72
Kontroll- og tilsynsavgift
akvakultur, blir
redusert med
2 300 000


frå kr 29 600 000
til kr 27 300 000


74
Fiskeriforskingsavgift, blir auka med
18 200 000


frå kr 236 000 000
til kr 254 200 000


75
Tilsynsavgift Justervesenet, blir redusert med
2 000 000


frå kr 46 600 000
til kr 44 600 000

5625

Renter og utbyte
frå Innovasjon Norge


80
Renter på lån frå
statskassa, blir
redusert med
25 000 000


frå kr 140 000 000
til kr 115 000 000

5629

Renter frå eksportkredittordninga


80
Renter, blir redusert med
70 000 000


frå kr 1 800 000 000
til kr 1 730 000 000

5656

Aksjar i selskap
under NFD si forvaltning


85
Utbyte, blir auka med
18 100 000


frå kr 15 701 100 000
til kr 15 719 200 000

Stortinget samtykkjer i at stikkordet
«kan overførast» tilføyast kap. 905 Noregs geologiske undersøking, post
1 Driftsutgifter.
Stortinget samtykkjer i at Nærings-
og fiskeridepartementet i 2017 kan gje Innovasjon Norge fullmakt
til å:
inngå
avtale om bytte av forvaltar og godkjenne endringar i samansetning
av teamet
godkjenne
endringar i eit fond sin administrative lokalisering og lokalisering
av forvaltar
Stortinget samtykkjer i at Nærings-
og fiskeridepartementet i 2017 kan gi tilsegn om tilskot ut over
gitt løyving, men slik at samla ramme for nye tilsegn og gamalt ansvar
ikkje overstig følgjande beløp:
Kap.
Post
Formål
Samla ramme
900

Nærings- og fiskeridepartementet


79
Tilskot til Mechatronics
Innovation Lab
41 mill. kroner
2421

Innovasjon Norge


80
Næringstiltak på
Svalbard
8,2 mill. kroner
Stortinget ber regjeringen komme
tilbake i revidert nasjonalbudsjett 2018 med forslag til fremdrift
og vurderinger av bevilgningsbehov for Andøya Space Center.
Komiteens innstilling ble enstemmig
bifalt.
Presidenten: Vi
går så tilbake til sak nr. 2.
Presidenten: Under
debatten har Cecilie Myrseth satt fram et forslag på vegne av Arbeiderpartiet,
Senterpartiet og Sosialistisk Venstreparti. Forslaget lyder:
«Stortinget ber regjeringen stille
i bero ytterligere endringer i regelverk og praksis som berører
de overordnede hensyn i deltakerloven og havressurslova, til etter
at Stortinget har behandlet stortingsmeldingen om fiskeripolitikken.»
Miljøpartiet De Grønne og Rødt
har varslet støtte til forslaget.
Forslaget fra Arbeiderpartiet,
Senterpartiet og Sosialistisk Venstreparti ble med 53 mot 49 stemmer
ikke bifalt.
(Voteringsutskrift kl. 21.03.15)
Komiteen
hadde innstilt til Stortinget å gjøre følgende
Stortinget
ber regjeringen snarest legge frem en stortingsmelding om fiskeripolitikken
med utgangspunkt i oppfølgingen av Eidesen-utvalget.
Komiteens innstilling ble enstemmig
bifalt.
Videre
var innstilt:
Dokument 8:21 S (2017–2018) – Representantforslag fra
stortingsrepresentantene Audun Lysbakken, Lars Haltbrekken og Torgeir
Knag Fylkesnes om at det ikke skal gjøres strukturendringer i fiskeriene
før etter at Stortinget har gjennomført en helhetlig gjennomgang av
strukturpolitikken – vedtas ikke.
Presidenten: Rødt
har varslet at de vil stemme imot.
Komiteens innstilling ble bifalt
med 90 stemmer mot 1 stemme.
(Voteringsutskrift kl. 21.04.00)
Presidenten: Under
debatten er det satt fram i alt 13 forslag. Det er
forslagene
nr. 1–3, fra Lene Vågslid på vegne av Arbeiderpartiet og Senterpartiet
forslagene
nr. 4–6, fra Lene Vågslid på vegne av Arbeiderpartiet og Sosialistisk
Venstreparti
forslag
nr. 7, fra Lene Vågslid på vegne av Arbeiderpartiet
forslagene
nr. 8–10, fra Emilie Enger Mehl på vegne av Senterpartiet
forslagene
nr. 11 og 12, fra Petter Eide på vegne av Sosialistisk Venstreparti
forslag
nr. 13, fra Abid Q. Raja på vegne av Venstre
Under debatten er forslag nr. 13
omgjort til et oversendelsesforslag.
Forslag nr. 13 lyder i endret form:
«Det henstilles til regjeringen
å avvikle avtalen mellom Norge og Nederland om leie av fengselsplasser
i Nederland.»
Presidenten foreslår at forslaget
oversendes regjeringen uten realitetsvotering. – Det anses vedtatt.
Det voteres over forslagene nr.
11 og 12, fra Sosialistisk Venstreparti.
Forslag nr. 11 lyder:
«Stortinget ber regjeringen på
egnet måte redegjøre for hvilke konkrete garantiordninger regjeringen
har for å sikre at domfelte som overføres til utenlandsk soning,
behandles etter internasjonalt anerkjente konvensjoner.»
Forslag nr. 12 lyder:
«Stortinget ber regjeringen lage
en plan for Politiets beredskapssenter på Taraldrud som sikrer lokalbefolkningen
mot ulike trafikk- og støyplager fra senteret.»
Miljøpartiet De Grønne og Rødt
har varslet støtte til forslagene.
Forslagene fra Sosialistisk Venstreparti
ble med 93 mot 9 stemmer ikke bifalt.
(Voteringsutskrift kl. 21.05.24)
Presidenten: Det
voteres over forslagene nr. 8–10, fra Senterpartiet.
Forslag nr. 8 lyder:
«Stortinget ber regjeringa sikre
Molde tinghus forsvarlege rettslokale.»
Forslag nr. 9 lyder:
«Stortinget ber regjeringen sørge
for snarlig bygging av nye fengselsplasser ved Vik fengsel.»
Forslag nr. 10 lyder:
«Stortinget ber regjeringen raskt
starte bygging av nye fengselsplasser på Sunnmøre, Ilseng og Slidreøya,
og i Mosjøen og Hustad.»
Forslagene fra Senterpartiet ble
med 91 mot 11 stemmer ikke bifalt.
(Voteringsutskrift kl. 21.05.45)
Presidenten: Det
voteres over forslag nr. 7, fra Arbeiderpartiet. Forslaget lyder:
«Stortinget ber regjeringen utarbeide
en nasjonal plan for å etablere regionale øvings- og beredskapssentre
for samtrening og kompetansebygging mellom nød- og beredskapsetatene.»
Senterpartiet, Sosialistisk Venstreparti
og Miljøpartiet De Grønne har varslet støtte til forslaget.
Forslaget fra Arbeiderpartiet ble
med 54 mot 48 stemmer ikke bifalt.
(Voteringsutskrift kl. 21.06.10)
Presidenten: Det
voteres over forslagene nr. 4–6, fra Arbeiderpartiet og Sosialistisk
Venstreparti.
Forslag nr. 4 lyder:
«Stortinget ber regjeringen øremerke
midlene til Statens Barnehus innenfor Politidirektoratets rammer.»
Forslag nr. 5 lyder:
«Stortinget ber regjeringen utarbeide
en handlingsplan med konkrete mål for hvordan likestilling i departementet
og de underliggende etatene skal realiseres innenfor en bestemt
tidsramme.»
Forslag nr. 6 lyder:
«Stortinget ber regjeringen om
å iverksette klare tiltak for å bedre likestillings- og mangfoldsarbeidet
i Justis- og beredskapsdepartementet, og komme tilbake til Stortinget
på egnet måte med en oversikt over hvilke tiltak som er satt i verk.»
Senterpartiet, Miljøpartiet De
Grønne og Rødt har varslet støtte til forslagene.
Forslagene fra Arbeiderpartiet
og Sosialistisk Venstreparti ble med 53 mot 49 stemmer ikke bifalt.
(Voteringsutskrift kl. 21.06.36)
Presidenten: Det
voteres over forslagene nr. 1–3, fra Arbeiderpartiet og Senterpartiet.
Forslag nr. 1 lyder:
«Stortinget ber regjeringen gjennomføre
en følgeevaluering av pilotprosjektet med velferdsobligasjoner og
komme tilbake til Stortinget på egnet måte.»
Forslag nr. 2 lyder:
«Stortinget ber regjeringen redegjøre
for hvordan Fremskrittspartiets forslag om jobbgaranti til politistudenter,
jf. Dokument 8:97 S (2012–2013), er tenkt innfridd i inneværende
stortingsperiode.»
Forslag nr. 3 lyder:
«Stortinget ber regjeringen gjennomføre
en analyse av framtidige oppgaver og behov for polititjenestemenn-
og kvinner og komme tilbake til Stortinget på egnet måte.»
Miljøpartiet De Grønne og Rødt
har varslet støtte til forslagene.
Forslagene fra Arbeiderpartiet
og Senterpartiet ble med 60 mot 42 stemmer ikke bifalt.
(Voteringsutskrift kl. 21.07.02)
Komiteen
hadde innstilt til Stortinget å gjøre følgende
På statsbudsjettet for 2018 bevilges
under:
Kap.
Post
Formål
Kroner
Kroner
Utgifter
45

Norges nasjonale
institusjon for menneskerettigheter



1
Driftsutgifter
24 500 000

61

Høyesterett



1
Driftsutgifter
109 750 000

400

Justis- og beredskapsdepartementet



1
Driftsutgifter
487 634 000


23
Spesielle driftsutgifter,
forskning, evaluering og kunnskapsinnhenting, kan overføres
24 692 000


50
Norges forskningsråd
24 956 000


70
Overføringer til
private
9 918 000


71
Tilskudd til internasjonale
organisasjoner
14 020 000

410

Domstolene



1
Driftsutgifter
2 451 320 000


21
Spesielle driftsutgifter
70 259 000


22
Vernesaker/sideutgifter,
jordskiftedomstoler,
kan overføres
6 578 000

414

Forliksråd og andre
domsutgifter



1
Driftsutgifter
228 227 000


21
Spesielle driftsutgifter
37 976 000

430

Kriminalomsorgen



1
Driftsutgifter
4 670 787 000


21
Spesielle driftsutgifter, kan nyttes under
kap. 430, post 1
87 559 000


45
Større utstyrsanskaffelser
og vedlikehold,
kan overføres
23 619 000


60
Refusjoner til kommunene,
forvaringsdømte mv.,
kan overføres
76 800 000


70
Tilskudd
24 044 000

432

Kriminalomsorgens
høgskole og utdanningssenter



1
Driftsutgifter
242 958 000

440

Politidirektoratet
– politi- og lensmannsetaten



1
Driftsutgifter
17 101 318 000


21
Spesielle driftsutgifter
142 117 000


22
Søk etter omkomne
på havet, i innsjøer og vassdrag, kan overføres
8 975 000


23
Sideutgifter i forbindelse
med sivile gjøremål
27 507 000


25
Retur av asylsøkere
med avslag og andre utlendinger uten lovlig opphold, overslagsbevilgning
201 954 000


45
Større utstyrsanskaffelser
og vedlikehold, 
kan overføres
660 000 000


70
Tilskudd
90 280 000


71
Tilskudd Norsk rettsmuseum
5 108 000


73
Tilskudd til EUs
grense- og visumfond
184 000 000

442

Politihøgskolen



1
Driftsutgifter
627 039 000

444

Politiets sikkerhetstjeneste
(PST)



1
Driftsutgifter
861 215 000

445

Den høyere påtalemyndighet



1
Driftsutgifter
252 753 000

446

Den militære påtalemyndighet



1
Driftsutgifter
8 722 000

448

Grensekommissæren



1
Driftsutgifter
5 508 000

451

Direktoratet for
samfunnssikkerhet og beredskap



1
Driftsutgifter, kan nyttes under
kap. 456 post 1
757 881 000


21
Spesielle driftsutgifter, kan overføres
7 234 000


70
Overføringer til
private
6 509 000

452

Sentral krisehåndtering



1
Driftsutgifter
25 836 000

453

Sivil klareringsmyndighet



1
Driftsutgifter
31 722 000

454

Redningshelikoptertjenesten



1
Driftsutgifter
687 887 000


45
Større utstyrsanskaffelser
og vedlikehold,
kan overføres
2 513 208 000

455

Redningstjenesten



1
Driftsutgifter
103 978 000


21
Spesielle driftsutgifter
27 545 000


45
Større utstyrsanskaffelser
og vedlikehold,
kan overføres
8 717 000


71
Tilskudd til frivillige
organisasjoner i redningstjenesten
47 652 000


72
Tilskudd til nød-
og sikkerhetstjenester
109 536 000

456

Nød- og beredskapskommunikasjon



1
Driftsutgifter, kan nyttes under
kap. 451 post 1
121 102 000


21
Spesielle driftsutgifter
– infrastruktur nødnett
357 001 000


22
Spesielle driftsutgifter
– tjenester og produkter
94 833 000


45
Større utstyrsanskaffelser
og vedlikehold,
kan overføres
34 352 000

460

Spesialenheten for
politisaker



1
Driftsutgifter
46 352 000

466

Særskilte straffesaksutgifter
m.m.



1
Driftsutgifter
1 166 441 000

467

Norsk Lovtidend



1
Driftsutgifter
4 276 000

468

Kommisjonen for
gjenopptakelse av straffesaker



1
Driftsutgifter
16 802 000

469

Vergemålsordningen



1
Driftsutgifter
249 504 000


21
Spesielle driftsutgifter
155 230 000

470

Fri rettshjelp



1
Driftsutgifter
687 039 000


72
Tilskudd til spesielle
rettshjelptiltak
54 849 000

471

Statens erstatningsansvar
og Stortingets rettferdsvederlagsordning



71
Erstatningsansvar
m.m., overslagsbevilgning
106 543 000


72
Erstatning i anledning
av straffeforfølging,
overslagsbevilgning
59 702 000


73
Stortingets rettferdsvederlagsordning
31 388 000

473

Statens sivilrettsforvaltning



1
Driftsutgifter
72 454 000


70
Erstatning til voldsofre, overslagsbevilgning
355 550 000

474

Konfliktråd



1
Driftsutgifter
118 433 000


60
Tilskudd til kommuner, kan overføres
19 268 000


70
Tilskudd
11 800 000

475

Bobehandling



1
Driftsutgifter
90 223 000


21
Spesielle driftsutgifter, kan overføres
7 442 000



Totale utgifter

36 980 382 000
Inntekter
3400

Justis- og beredskapsdepartementet



1
Diverse inntekter
5 355 000


2
Refusjon av ODA-godkjente
utgifter
1 241 000

3410

Domstolene



1
Rettsgebyr
385 310 000


2
Saks- og gebyrinntekter
jordskiftedomstolene
23 200 000


3
Diverse refusjoner
1 817 000


4
Vernesaker jordskiftedomstolene
5 946 000

3430

Kriminalomsorgen



2
Arbeidsdriftens
inntekter
88 129 000


3
Andre inntekter
24 412 000


4
Tilskudd
2 335 000

3432

Kriminalomsorgens
høgskole og utdanningssenter



3
Andre inntekter
1 033 000

3440

Politidirektoratet
– politi- og lensmannsetaten



1
Gebyr – pass og
våpen
258 348 000


2
Refusjoner mv.
272 715 000


3
Salgsinntekter
75 489 000


4
Gebyr – vaktselskap
1 996 000


6
Gebyr – utlendingssaker
268 284 000


7
Gebyr – sivile gjøremål
831 643 000


8
Refusjoner fra EUs
grense- og visumfond
21 258 000

3442

Politihøgskolen



2
Diverse inntekter
16 255 000


3
Inntekter fra Justissektorens
kurs- og øvingssenter
18 075 000

3444

Politiets sikkerhetstjeneste
(PST)



2
Refusjoner
14 500 000

3451

Direktoratet for
samfunnssikkerhet og beredskap



1
Gebyr
146 966 000


3
Diverse inntekter
26 126 000


6
Refusjon
2 173 000

3454

Redningshelikoptertjenesten



1
Refusjoner
25 877 000

3456

Nød- og beredskapskommunikasjon



1
Abonnementsinntekter
338 696 000


2
Refusjoner driftsutgifter
42 204 000


3
Refusjoner spesielle
driftsutgifter - tjenester og produkter
94 969 000


4
Refusjoner større
utstyrsanskaffelser og vedlikehold
9 352 000

3469

Vergemålsordningen



1
Vergemåls-/representantordning,
ODA-godkjente utgifter
9 360 000

3470

Fri rettshjelp



1
Tilkjente saksomkostninger
m.m.
3 948 000

3473

Statens sivilrettsforvaltning



1
Diverse inntekter
5 000

3474

Konfliktråd



2
Refusjoner
681 000



Totale inntekter

3 017 698 000
Presidenten: Arbeiderpartiet,
Senterpartiet, Sosialistisk Venstreparti, Miljøpartiet De Grønne
og Rødt har varslet at de vil stemme imot.
Komiteens innstilling ble bifalt
med 53 mot 49 stemmer.
(Voteringsutskrift kl. 21.07.30)
Videre
var innstilt:
Stortinget samtykker i at Justis-
og beredskapsdepartementet i 2018 kan:
1.
overskride bevilgningen
under
mot
tilsvarende merinntekter under
kap. 61 post 1
kap. 3061 post 3
kap. 400 post 1
kap. 3400 post 1
kap. 410 post 1
kap. 3410 postene
2 og 3
kap. 410 post 22
kap. 3410 post 4
kap. 430 post 1
kap. 3430 postene
3 og 4
kap. 430 post 21
kap. 3430 post 2
kap. 432 post 1
kap. 3432 post 3
kap. 440 post 1
kap. 3440 postene
2, 3 og 4
kap. 442 post 1
kap. 3442 post 2
og 3
kap. 444 post 1
kap. 3444 post 2
kap. 451 post 1
kap. 3451 post 3
og 6
kap. 454 post 1
kap. 3454 post 1
kap. 455 post 1
kap. 3455 post 1
kap. 456 post 1
kap. 3456 post 2
kap. 456 post 22
kap. 3456 post 3
kap. 456 post 45
kap. 3456 post 4
kap. 473 post 1
kap. 3473 post 1
kap. 474 post 1
kap. 3474 post 1
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
2.	overskride
bevilgningen under kap. 451 Direktoratet for samfunnssikkerhet og
beredskap, post 1 Driftsutgifter med inntil 75 pst. av inntekter
ved salg av sivilforsvarsanlegg og fast eiendom. Inntekter inntektsføres
under kap. 3451 Direktoratet for samfunnssikkerhet og beredskap,
post 40 Salg av eiendom mv.
Stortinget samtykker i at Justis-
og beredskapsdepartementet i 2018 kan bestille varer ut over den
gitte bevilgning, men slik at samlet ramme for nye bestillinger og
gammelt ansvar ikke overstiger følgende beløp:
Kap.
Post
Betegnelse
Samlet
ramme
440

Politidirektoratet
– politi- og lensmannsetaten


1
Driftsutgifter
100 mill. kroner
454

Redningshelikoptertjenesten


45
Større utstyrsanskaffelser
og vedlikehold, kan
overføres
112 mill. kroner
Stortinget samtykker i at Justis-
og beredskapsdepartementet i 2018 kan gi tilsagn som pådrar staten
forpliktelser ut over budsjettåret for å gjennomføre forsøk med velferdsobligasjoner
innenfor en ramme på inntil 10 mill. kroner på kap. 430 Kriminalomsorgen,
post 70 Tilskudd.
Stortinget samtykker i at Justis-
og beredskapsdepartementet i 2018 kan bestemme at det under ordningen med
utgifter til fortsatt bobehandling pådras forpliktelser ut over
gitt bevilgning under kap. 475 Bobehandling, post 21 Spesielle driftsutgifter, kan overføres,
med inntil 10 mill. kroner, men slik at totalrammen for nye tilsagn og
gammelt ansvar ikke overstiger 33 mill. kroner.
Stortinget samtykker i at Justis-
og beredskapsdepartementet i 2018 kan:
1.	trekke
politiets direkte utgifter til oppbevaring, tilsyn og salg av beslag
fra salgsinntekten før det overskytende inntektsføres under kap.
5309 Tilfeldige inntekter, post 29 Ymse.
2.	trekke
salgsomkostninger ved salg av faste eiendommer fra salgsinntekter
før det overskytende inntektsføres under kap. 3451 Direktoratet
for samfunnssikkerhet og beredskap, post 40 Salg av eiendom mv.
3.	nettoføre
som utgiftsreduksjon under kap. 473 Statens sivilrettsforvaltning,
post 1 Driftsutgifter, inntektene ved avholdelse av kurs og konferanser
i regi av Konkursrådet, samt inntekter fra rådets øvrige virksomhet.
4.	nettoføre
som utgiftsreduksjon under kap. 475 Bobehandling, post 21 Spesielle
driftsutgifter, kan overføres,
tilbakebetalte inntekter under ordningen med utgifter til bobehandling.
Stortingets utvalg for rettsferdsvederlag
får fullmakt til å tilstå rettferdsvederlag av statskassen med inntil 250 000
kroner for hver enkelt søknad, men slik at grensen er 500 000 kroner
for HIV-ofre og 300 000 kroner for tidligere barn i barnehjem, offentlige
fosterhjem og spesialskoler. Søknader der utvalget anbefaler å innvilge
erstatning som er høyere enn nevnte beløp, fremmes for Stortinget
til avgjørelse. Det samme gjelder søknader som etter utvalgets vurdering
reiser spørsmål av særlig prinsipiell art.
Stortinget samtykker i at Justis-
og beredskapsdepartementet i 2018 kan overdra sivilforsvarsanlegg
til en verdi av inntil 100 000 kroner vederlagsfritt eller til underpris
når særlige grunner foreligger.
Stortinget samtykker i at Justis-
og beredskapsdepartementet i 2018 kan pådra staten forpliktelser
ut over budsjettåret for å gjennomføre byggingen av politiets nasjonale
beredskapssenter som omtalt i Prop. 1 S (2017–2018) under kap. 440
Politi- og lensmannsetaten, post 45 Større utstyrsanskaffelser og
vedlikehold, kan overføres,
innenfor en kostnadsramme på 2 620 mill. kroner.
Presidenten: Det
voteres over A II, III og V–IX.
Komiteens innstilling ble enstemmig
bifalt.
Presidenten: Det
voteres over A IV.
Sosialistisk Venstreparti har varslet
at de vil stemme imot.
Komiteens innstilling ble bifalt
med 92 mot 7 stemmer.
(Voteringsutskrift kl. 21.08.05)
Videre
var innstilt:
Stortinget ber regjeringen avvikle
ordningen med bøtesoning, og i stedet innføre bøtetjeneste.
Stortinget ber regjeringen vurdere
ordningen med elektronisk fotlenke som varetektssurrogat.
Stortinget ber regjeringen bygge
flere fengselsplasser i Norge, i stedet for å leie fengselsplasser
i Nederland.
Stortinget ber regjeringen om å
komme tilbake med tiltak for å redusere antall volds- og trusselhendelser, øke
sikkerheten og forbedre arbeidsmiljøet i norske fengsler.
Stortinget ber regjeringen legge
til rette for at avtalen om soning ved fengslet Norgerhaven i Nederland
avsluttes når leieavtalen utløper 31. august 2018.
Stortinget ber regjeringen komme
tilbake til Stortinget med en plan for å utvide tilbudet om overgangsboliger
i kriminalomsorgen.
Stortinget ber regjeringen videreføre
avdeling Kleivgrend i Telemark.
Stortinget ber regjeringen redegjøre
for konsekvensene effektiviserings- og avbyråkratiseringskuttene
har hatt og kommer til å få for kriminalomsorgen, i dialog med ansattes
organisasjoner og innsatte.
Stortinget ber regjeringen komme
tilbake til Stortinget på egnet måte med en vurdering av tiltak
som er iverksatt eller planlagt iverksatt for å utbedre cellenes utforming,
samt en vurdering av regelverket som hjemler bruk av glattceller.
Stortinget ber regjeringen redegjøre
for hvordan de konkret vil følge opp kritikken fra Sivilombudsmannen og
Likestillings- og diskrimineringsombudet, slik at kvinner under
soning får det samme tilbud om kriminalomsorg, samt soning i tilfredsstillende
bygningsmasse.
Stortinget ber regjeringen om å
gå gjennom erfaringene fra forsøk med exit-programmer for gjengkriminelle
i Norge og andre land, og bygge opp et exit-program i samarbeid
med frivillige, som starter under soningen og blir en vei ut av
gjengmiljøene etter endt soning.
Stortinget ber regjeringen gjennomføre
en ekstern evaluering av den videre fremdriften for bygging av politiets
nasjonale beredskapssenter på Tarald-rud, med sikte på å forbedre
prosjektet så det gir styrket nasjonal beredskap, bedre treningsmuligheter
for politiet og mindre plager for lokalsamfunnet. Evalueringen skal ikke
forsinke fremdriften for beredskapssenteret.
Stortinget ber regjeringen sikre
at mest mulig av de budsjettmidlene som Stortinget bevilger til
politiet, blir tilført driftsrammene til politidistriktene, og at
pengebruken i Politidirektoratet begrenses.
Stortinget ber regjeringen legge
frem en oversikt for Stortinget over det samlede behovet for IKT-investeringer
i politiet.
Stortinget ber regjeringen redegjøre
for hvordan de vil sikre at kapasiteten og kompetansen knyttet til
etterforskning av vold og overgrep av voksne og barn, også på nett,
styrkes i politidistriktene, og hvordan de vil sørge for at det
ikke blir en kompetanseflukt fra distriktene til særorganene som
følge av at regjeringen styrker KRIPOS uten å styrke politidistriktene
tilsvarende.
Stortinget ber regjeringen innlede
forhandlinger med Frontex om forlengelse av det norske bidraget
til middelhavsoperasjonen Triton.
Stortinget ber regjeringen innen
første halvår legge fram en sak for Stortinget om hvordan den vil
følge opp Konseptutredning Sivilforsvaret 2017, særlig når det gjelder
den illevarslende situasjonen med hensyn til landets tilfluktsrom.
Stortinget ber regjeringen legge
fram en sak der finansieringsmodell for nødnett utredes. En slik
modell må ivareta og videreutvikle samhandlings- og koordineringsgevinstene
som er oppnådd nødetatene imellom gjennom denne store investeringen.
En viktig del av en slik finansieringsmodell vil være en hensiktsmessig
fordeling mellom brukerbetaling og bevilgning over statsbudsjettet.
Stortinget ber regjeringen utarbeide
en ny melding til Stortinget om brann og redningstjenesten innen
utgangen av 2018.
Stortinget ber regjeringen redegjøre
for hvilke konsekvenser kuttene i Direktoratet for samfunnssikkerhet
og beredskap (DSB) fra 2014–2018 har fått og vil få for DSBs arbeid
og for beredskapsevnen.
Stortinget ber regjeringen foreta
en helhetlig gjennomgang av behovet for en styrking av rammevilkårene for
frivillige organisasjoner i redningstjenesten.
Stortinget ber regjeringa om å
finne eit alternativ til dagens abonnementsordning for naudnettet
som sikrar at kommunane ikkje kjem uforhaldsmessig dårleg ut økonomisk,
slik situasjonen er særleg for mindre og mellomstore kommunar i
dag. Stortinget ber i tillegg regjeringa vurdere ei statleg medfinanisering.
Stortinget ber regjeringen fremme
forslag til ulike modeller for årlige drøftinger eller forhandlinger
mellom staten og Advokatforeningen ved fastsettelsen av den offentlige
salærsatsen.
Stortinget ber regjeringen gjenopprette
kap. 472 Voldsoffererstatning i forslag til statsbudsjett for 2019.
Presidenten: Høyre,
Fremskrittspartiet, Venstre og Kristelig Folkeparti har varslet
at de vil stemme imot.
Komiteens innstilling ble med 57
mot 45 stemmer ikke bifalt.
(Voteringsutskrift kl. 21.08.32)
Komiteen
hadde innstilt til Stortinget å gjøre følgende
I statsbudsjettet for 2017 blir
det gjort følgjande endringar:
Kap.
Post
Føremål
Kroner


Utgifter

400

Justis- og beredskapsdepartementet


1
Driftsutgifter, blir redusert med
45 000


frå kr 497 226 000
til kr 497 181 000

61

Høgsterett


1
Driftsutgifter, blir auka med
1 300 000


frå kr 108 731 000
til kr 110 031 000

410

Domstolane


1
Driftsutgifter, blir auka med
800 000


frå kr 2 368 903 000
til kr 2 369 703 000

430

Kriminalomsorga


1
Driftsutgifter, blir redusert med
35 900 000


frå kr 4 627 849 000
til kr 4 591 949 000


45
Større innkjøp og
vedlikehald, kan
overførast, blir
auka med
10 000 000


frå kr 44 456 000
til kr 54 456 000


60
Refusjonar til kommunane,
forvaringsdømde mv., kan
overførast, blir redusert med
13 300 000


frå kr 82 000 000
til kr 68 700 000

432

Utdanningssenteret
for kriminalomsorga (KRUS)


1
Driftsutgifter, blir auka med
17 400 000


frå kr 210 614 000
til kr 228 014 000

440

Politidirektoratet
– politi- og lensmannsetaten


1
Driftsutgifter, blir auka med
42 481 000


frå kr 17 095 870 000
til kr 17 138 351 000


21
Særskilte driftsutgifter, blir redusert med
17 000 000


frå kr 144 432 000
til kr 127 432 000


23
Sideutgifter i forbindelse
med sivile gjeremål, blir
redusert med
6 863 000


frå kr 26 971 000
til kr 20 108 000


25
Retur av asylsøkjarar
med avslag og andre utlendingar utan lovleg opphald, overslagsløyving, blir redusert med
62 500 000


frå kr 219 621 000
til kr 157 121 000


70
Tilskot, blir redusert med
2 800 000


frå kr 85 180 000
til kr 82 380 000


73
Tilskot til EUs
grense- og visumfond, blir redusert med
6 200 000


frå kr 184 000 000
til kr 177 800 000

442

Politihøgskulen


1
Driftsutgifter, blir auka med
4 000 000


frå kr 628 473 000
til kr 632 473 000

451

Direktoratet for
samfunnssikkerheit og beredskap


1
Driftsutgifter, blir auka med
2 000 000


frå kr 759 422 000
til kr 761 422 000

454

Redningshelikoptertenesta


1
Driftsutgifter, blir auka med
3 800 000


frå kr 728 102 000
til kr 731 902 000


45
Større innkjøp og
vedlikehald, kan
overførast, blir
redusert med
43 600 000


frå kr 1 838 310 000
til kr 1 794 710 000

455

Redningstenesta


21
Særskilte driftsutgifter, blir auka med
2 000 000


frå kr 27 008 000
til kr 29 008 000

456

Direktoratet for
naudkommunikasjon


1
Driftsutgifter, blir redusert med
52 600 000


frå kr 219 949 000
til kr 167 349 000


45
Større innkjøp og
vedlikehald, kan
overførast, blir
redusert med
27 700 000


frå kr 518 846 000
til kr 491 146 000

469

Vergemålsordninga


1
Driftsutgifter, blir auka med
1 700 000


frå kr 215 039 000
til kr 216 739 000

471

Statens erstatningsansvar
og Stortingets rettferdsvederlagsordning


71
Erstatningsansvar
m.m., overslagsløyving, blir redusert med
43 000 000


frå kr 103 742 000
til kr 60 742 000


73
Rettferdsvederlagsordninga
til Stortingets blir
redusert med
3 563 000


frå kr 30 563 000
til kr 27 000 000

472

Voldsoffererstatning
og rådgjevningskontora for kriminalitetsoffer


1
Driftsutgifter, blir redusert med
1 700 000


frå kr 24 523 000
til kr 22 823 000


70
Erstatning til
voldsoffer, overslagsløyving, blir redusert med
52 000 000


frå kr 417 503 000
til kr 365 503 000

475

Bubehandling


1
Driftsutgifter, blir auka med
18 600 000


frå kr 76 523 000
til kr 95 123 000







Inntekter

3400

Justis- og beredskapsdepartementet


1
Diverse inntekter, blir auka med
755 000


frå kr 2 671 000
til kr 3 426 000

3432

Utdanningssenteret
for kriminalomsorga (KRUS)


3
Andre inntekter, blir auka med
1 500 000


frå kr 1 013 000
til kr 2 513 000

3440

Politidirektoratet
– politi- og lensmannsetaten


1
Gebyr – pass og
våpen, blir
auka med
48 831 000


frå kr 260 169 000
til kr 309 000 000


5
Personalbarnehage, blir redusert med
243 000


frå kr 2 300 000
til kr 2 057 000


6
Gebyr – utlendingssaker, blir redusert med
4 105 000


frå kr 206 225 000
til kr 202 120 000


8
Refusjonar frå
EUs grense- og visumfond, blir redusert med
9 258 000


frå kr 21 258 000
til kr 12 000 000

3442

Politihøgskulen


2
Diverse inntekter, blir auka med
1 700 000


frå kr 15 939 000
til kr 17 639 000


3
Inntekter frå Justissektorens
kurs- og øvingssenter, blir auka med
2 300 000


frå kr 17 721 000
til kr 20 021 000

3451

Direktoratet for
samfunnssikkerheit og beredskap


1
Gebyr, blir redusert med
13 600 000


frå kr 144 104 000
til kr 130 504 000

3456

Direktoratet for
naudkommunikasjon


1
Abonnementsinntekter, blir auka med
1 000 000


frå kr 316 318 000
til kr 317 318 000


2
Variable refusjonar, blir redusert med
18 500 000


frå kr 41 014 000
til kr 22 514 000

Komiteens innstilling ble enstemmig
bifalt.
Presidenten: Under
debatten er det satt fram i alt fire forslag. Det er
forslag
nr. 1, fra Atle Simonsen på vegne av Høyre og Fremskrittspartiet
forslag
nr. 2, fra Kari Elisabeth Kaski på vegne av Sosialistisk Venstreparti
forslagene
nr. 3 og 4, fra Atle Simonsen på vegne av Fremskrittspartiet
Det voteres over forslag nr. 4,
fra Fremskrittspartiet. Forslaget lyder:
«Stortinget ber regjeringen utrede
et forslag til en statlig pleielønn til erstatning for folketrygdens
hjelpestønad og pleiepenger og den kommunale omsorgsstønad.»
Høyre har varslet støtte til forslaget.
Forslaget fra Fremskrittspartiet
ble med 58 mot 44 stemmer ikke bifalt.
(Voteringsutskrift kl. 21.09.38)
Presidenten: Det
voteres over forslag nr. 3, fra Fremskrittspartiet. Forslaget lyder:
«Stortinget ber regjeringen utrede
nærmere forslagene til lovendringer som framgår av Innst. 59 L (2017–2017)
og hvilke konsekvenser forslagene vil få for likestilling, integrering,
barnets beste på kort og lengre sikt, EØS-regelverk, arbeidsinsentiver
og arbeidslinja, ansvarsforholdet mellom stat og kommune, permisjonsbestemmelser
etter arbeidsmiljøloven og øvrige samfunnsmessige konsekvenser.
Regjeringen skal også utrede ev. samordning mellom pleiepenger,
hjelpestønad og omsorgsstønad når disse ytelsene gis for samme periode.
Utredningen må gjennomføres før endringene trer i kraft. Stortinget
ber regjeringen fremme en egen sak når utredningen foreligger, hvor
Stortinget kan ta endelig stilling til endringene.»
Høyre og Venstre har varslet støtte
til forslaget.
Forslaget fra Fremskrittspartiet
ble med 54 mot 48 stemmer ikke bifalt.
(Voteringsutskrift kl. 21.10.03)
Komiteen
hadde innstilt til Stortinget å gjøre følgende
om endringer i folketrygdloven
I
I lov 28. februar 1997 nr. 19
om folketrygd skal disse endringene gjøres:
Til et medlem som har omsorg
for en person med utviklingshemming som har behov for kontinuerlig
tilsyn og pleie på grunn av en livstruende eller annen svært alvorlig
sykdom eller skade, ytes det pleiepenger uten hensyn til aldersgrensen
på 18 år.
§ 9-12 Antall pleiepengedager
Pleiepenger ytes med 100 prosent
av beregningsgrunnlaget etter § 9-15 i inntil 1 300 dager per barn.
For hver dag med ugradert ytelse
telles én stønadsdag. Det
gis ikke pleiepenger for de fem første dagene per barn i løpet av
hele 18-årsperioden, såfremt foreldrene har fem omsorgsdager disponibelt
idet pleiepengeperioden starter.
Dager med gradert ytelse telles
slik at den prosentvise graden det tas ut pleiepenger i løpet av
en uke, trekkes fra antall stønadsdager.
Når to omsorgspersoner tar ut
ugradert ytelse samtidig, telles to stønadsdager. Dersom det samlede
uttaket er mindre enn 200 prosent, telles antall dager forholdsmessig
etter tredje ledd. Dersom
begge foreldrene har rett til å være til stede hos barnet ved barnets
opphold i helse-institusjon, jf. forskrift 1. desember 2000 nr.
1217 om barns opphold i helseinstitusjon, telles én stønadsdag.
Etter 1 300 stønadsdager kan pleiepenger ytes til personer som har omsorg
for barn under 18 år som har en sykdom eller skade og som har behov
for kontinuerlig tilsyn og pleie.
Departementet kan i forskrift
gi nærmere regler om gradert ytelse.
II
Endringen i § 9-10 trer i kraft
1. februar 2018, mens endringen i § 9-12 trer i kraft 1. januar
2018.
Presidenten: Det
voteres alternativt mellom komiteens innstilling til A og forslag
nr.1, fra Høyre og Fremskrittspartiet. Forslaget lyder:
«Dokument 8:17 LS (2017–2018)
– Representantforslag fra stortingsrepresentantene Audun Lysbakken,
Solfrid Lerbrekk og Nicholas Wilkinson om å sikre økonomisk trygghet
for foreldre til alvorlig syke barn gjennom pleiepengeordningen
– vedtas ikke.»
Venstre og Kristelig Folkeparti
har varslet støtte til forslaget.
Ved alternativ votering mellom
komiteens innstilling og forslaget fra Høyre og Fremskrittspartiet
ble forslaget bifalt med 54 mot 45 stemmer.
(Voteringsutskrift kl. 21.10.40)
Presidenten: Med
resultatet av voteringen bortfaller forslaget fra representanten
Kari Elisabeth Kaski.
Videre
var innstilt:
Stortinget ber regjeringen fremme
et lovforslag som ivaretar selvstendig næringsdrivende og frilansere
som får alvorlig syke barn, slik at de ivaretas med tilsvarende pleiepengerettigheter
som arbeidstakere.
Presidenten: Høyre
og Fremskrittspartiet har varslet at de vil stemme imot.
Komiteens innstilling ble bifalt
med 58 mot 44 stemmer.
(Voteringsutskrift kl. 21.11.12)
Presidenten: Under
debatten er det satt fram i alt tre forslag. Det er forslagene nr.
1–3, fra Kjell Ingolf Ropstad på vegne av Kristelig Folkeparti.
Forslag nr. 1 lyder:
«Stortinget ber regjeringen i
løpet av 2018 fremme en egen sak for Stortinget om å utvide pleiepengeordningen,
med rett til 100 pst. kompensasjon av tidligere inntekt, slik at
pleiepenger også kan ytes etter 1 300 stønadsdager til personer
som har omsorg for barn under 18 år som har en sykdom eller skade og
som har behov for kontinuerlig tilsyn og pleie og at ordningen dermed
blir en tidsubegrenset ytelse for foreldre med varig syke barn.»
Forslag nr. 2 lyder:
«Stortinget ber regjeringen fremme
forslag om innføring av en ordning der det ikke gis pleiepenger for
de fem første dagene pr. barn i løpet av hele 18-årsperioden, såfremt
foreldrene har fem omsorgsdager disponibelt idet pleiepengeperioden
starter.»
Forslag nr. 3 lyder:
«Stortinget ber regjeringen utrede
hvilke konsekvenser det har å innlemme foreldre som ikke har opptjent
rettigheter i ordningen.»
Arbeiderpartiet, Senterpartiet,
Sosialistisk Venstreparti, Miljøpartiet De Grønne og Rødt har varslet
subsidiær støtte til forslagene.
Forslagene fra Kristelig Folkeparti
ble bifalt med 54 mot 47 stemmer.
(Voteringsutskrift kl. 21.11.56)
Komiteen hadde innstilt til Stortinget
å gjøre følgende
Dokument 8:17 LS (2017–2018) –
Representantforslag fra stortingsrepresentantene Audun Lysbakken,
Solfrid Lerbrekk og Nicholas Wilkinson om å sikre økonomisk trygghet
for foreldre til alvorlig syke barn gjennom pleiepengeordningen
– vedtas ikke.
Komiteens innstilling ble enstemmig
bifalt.
Komiteen
hadde innstilt til Stortinget å gjøre følgende vedtak til
om endringar i lov om pensjonstrygd
for sjømenn, trygderettslova, folketrygdlova og einskilde andre
lover
I
I lov 3. desember 1948 nr. 7 om
pensjonstrygd for sjømenn skal desse endringane gjerast:
§ 14 noverande nr. 2 og nr. 3
blir nr. 1 og nr. 2.
II
I lov 16. desember 1966 nr. 9
om anke til trygderetten skal desse endringane gjerast:
(7) Domstolloven § 53, § 55 fjerde ledd og § 60 gjelder for rettsmedlemmene
og rettsfullmektigene.
(4) Når søksmålet reises mot offentlig
myndighet, skal det reises mot det organ som var ankemotpart ved sakens
behandling for Trygderetten. Dersom Arbeids- og velferdsetaten var
ankemotpart, skal søksmålet rettes mot Arbeids- og velferdsdirektoratet. Direktoratet skal også anses
som part etter bestemmelsen i første ledd.
(5) Departementet kan i enkeltsaker
overta utøvelsen av statens partsstilling.
Noverande
femte ledd blir nytt sjette ledd.
(1) Trygderettens melding til
den ankende part om rettens kjennelse og beslutning som hever en
sak som bortfaller uten realitetsavgjørelse, gis gjennom rekommandert
brev. Andre meldinger gis på den måten retten finner hensiktsmessig. Trygderettens meldinger kan gis ved
bruk av elektroniske løsninger.
(2) Meldingen anses for mottatt
to uker etter innlevering til postoperatør, hvis ikke vedkommende
har fått brevet tidligere. Ved
bruk av elektronisk kommunikasjon anses melding kommet fram ved
avsendelse til riktig elektronisk postadresse.
III
I lov 28. februar 1997 nr. 19
om folketrygd skal desse endringane gjerast:
Ektefelle og barn som forsørges
av og oppholder seg i utlandet sammen med en person nevnt i første
ledd bokstavene a til e er
pliktige medlemmer i trygden. Ektefellen til en person som nevnt
i første ledd bokstav a eller b, må være norsk statsborger. Ektefellen
til en person som nevnt i første ledd bokstav c til e, må ha vært
medlem i trygden i minst tre av de siste fem kalenderårene.
h)	til hold av servicehund gitt
med hjemmel i forskrift.
Dersom krav om uføretrygd settes
fram etter at personen har
fylt 62 år, er det et vilkår for rett til uføretrygd at vedkommende hadde en
pensjonsgivende inntekt på minst folketrygdens grunnbeløp i året
før uføretidspunktet (se § 12-8) eller minst tre ganger folketrygdens grunnbeløp
i løpet av de tre siste årene før dette tidspunktet. Dette gjelder
likevel ikke dersom uføretrygden er gitt med virkning fra et tidspunkt
før personen fylte 62 år.
Vilkåret i andre ledd første punktum
skal likevel ikke gjelde dersom personen ikke
a)	mottar
ytelser som gjenlevende ektefelle etter kapittel 17 på nivå med
minste pensjonsnivå etter § 19-8 eller garantipensjon etter § 20-9
beregnet med full trygdetid, eller
b)	har
rett til uttak av hel alderspensjon etter kapitlene 19 og 20.
Det innhentende organ skal oppgi
formålet med opplysninger og erklæringer mv. som innhentes etter § 21-4
eller § 21-4 a første ledd. Det skal videre opplyses om hjemmelen
for innhentingen og om klageadgangen, se forvaltningsloven § 14.
Dersom det i saker som nevnt i andre ledd i paragrafen her er fare
for at kontrollhensyn motvirkes, kan formålet oppgis etter at opplysningene
er utlevert. Bestemmelsene
i dette leddet gjelder ikke når Arbeids- og velferdsetaten henter
opplysninger fra offentlige registre.
c)	uføretrygd
etter kapittel 12.
g)	overgangsstønad
etter folketrygdloven § 15-5.
Hjelpestønad til hjelp i huset
(sats 0) som er innvilget etter lov 17. juni 1966 nr. 12 om folketrygd
§ 8-2 bokstav b, ytes ikke etter 1. juli 2018.
IV
I lov 17. juni 2005 nr. 62 om
arbeidsmiljø, arbeidstid og stillingsvern mv. skal § 18-6 første
leddet lyde:
(1) Arbeidstilsynet gir de pålegg
og treffer de enkeltvedtak ellers som er nødvendig for gjennomføringen
av bestemmelsene i og i medhold av § 1-7, kapittel 2 til
kapittel 11, samt §§ 14-1 a, 14-5 til 14-8, 14-9 første ledd bokstav
f andre punktum og første ledd siste punktum, 14-12 andre ledd andre
punktum, 14-12 tredje ledd, 14-15
femte ledd, 15-2 og 15-15. Dette gjelder likevel ikke §§ 2
A-1, 2 A-2, 10-2 andre til fjerde ledd og § 10-6 tiende ledd.
V
I lov 16. juni 2006 nr. 20 om
arbeids- og velferdsforvaltningen skal denne endringa gjerast:
Arbeids- og velferdsetaten skal,
uten hinder av taushetsplikt, ha tilgang til opplysninger i Folkeregisteret
som er nødvendig for å utføre oppgavene etter loven her, herunder
blant annet forvaltning og beregning av ytelser, veiledning og oppfølging
av brukere. Etaten skal også ha tilgang til opplysningene i registeret
i forbindelse med utredning og produksjon av statistikk på de områdene
etaten administrerer og kvalifiseringsstønad etter sosialtjenesteloven.
VI
1.	Endringane
i lov 3. desember 1948 nr. 7 om pensjonstrygd for sjømenn, trygderettslova,
folketrygdlova og einskilde andre lover trer i kraft frå det tidspunktet
Kongen bestemmer.
2.	Endringane
i trygderettsloven § 26 trer i kraft straks, mens endringane i trygderettsloven
§§ 3 og 31 trer i kraft 1. januar 2018.
3.	Endringane
i folketrygdloven §§  6-3, 21-4 c og 26-2 trer i kraft 1. januar
2018. Departementet kan gi overgangsreglar.
4.	Opphevinga
av folketrygdloven § 9-11 a trer i kraft med verknad frå 1. oktober
2017.
5.	Endringane
i folketrygdloven §§ 2-5, 12-4, 22-16 og 23-3 trer i kraft straks.
6.	Endringa
i arbeidsmiljøloven trer i kraft straks.
7.	Endringa
arbeids- og velferdsforvaltningsloven § 7 a trer i kraft 1. januar
2018.
Presidenten: Det
voteres over III § 26-2 første ledd nytt tredje punktum.
Senterpartiet, Sosialistisk Venstreparti
og Miljøpartiet De Grønne har varslet at de vil stemme imot.
Komiteens innstilling ble bifalt
med 82 mot 19 stemmer.
(Voteringsutskrift kl. 21.12.57)
Presidenten: Det
voteres over øvrige deler av III, samt I, II, IV, V og VI.
Komiteens innstilling ble enstemmig
bifalt.
Presidenten: Det
voteres over lovens overskrift og loven i sin helhet.
Lovens overskrift og loven i sin
helhet ble enstemmig bifalt.
Presidenten: Lovvedtaket
vil bli ført opp til andre gangs behandling i et senere møte i Stortinget.
Presidenten: Under
debatten har Tone Wilhelmsen Trøen satt fram et forslag på vegne
av Høyre og Fremskrittspartiet.
Komiteen
hadde innstilt til Stortinget å gjøre følgende vedtak til
om endringer i likestillings-
og diskrimineringsloven, kommuneloven og regnskapsloven (videreføring
av redegjørelsesplikten)
I
I lov 16. juni 2017 nr. 51 om
likestilling og forbud mot diskriminering gjøres følgende endringer:
Alle arbeidsgivere skal redegjøre
for:
a)	den
faktiske tilstanden når det gjelder kjønnslikestilling i virksomheten,
og
b)	likestillingstiltak
som er iverksatt og som planlegges iverksatt for å fremme lovens
formål om likestilling uavhengig av kjønn.
Arbeidsgivere i privat sektor
som jevnlig sysselsetter mer enn 50 ansatte, og arbeidsgivere i
offentlig sektor skal redegjøre for likestillingstiltak som er iverksatt
og som planlegges iverksatt for å fremme lovens formål om likestilling
uavhengig av etnisitet, religion, livssyn, funksjonsnedsettelse,
seksuell orientering, kjønnsidentitet og kjønnsuttrykk.
Redegjørelsesplikten gjelder for
virksomheter som i lov er pålagt å utarbeide årsberetning. Disse
skal ta redegjørelsene inn i virksomhetens årsberetning.
Redegjørelsesplikten gjelder også
for offentlige myndigheter og offentlige virksomheter som ikke er
pålagt å utarbeide årsberetning. Disse skal ta redegjørelsene inn
i årsbudsjettet.
§ 44 nr. 1
oppheves.
§ 44 nr. 3
oppheves.
II
I lov 25. september 1992 nr. 107
om kommuner og fylkeskommuner gjøres følgende endring:
Det skal også redegjøres for tiltak
som er iverksatt, og tiltak som planlegges iverksatt for å fremme
likestilling og for å hindre forskjellsbehandling i strid med likestillings- og diskrimineringsloven,
samt for å fremme formålene i likestillings- og diskrimineringsloven
når det gjelder etnisitet, religion, livssyn, funksjonsnedsettelse, seksuell
orientering, kjønnsidentitet og kjønnsuttrykk.
III
I lov 17. juli 1998 nr. 56 om
årsregnskap m.v. gjøres følgende endring:
Foretak som jevnlig sysselsetter
mer enn 50 ansatte, skal redegjøre for tiltak som er iverksatt og
tiltak som planlegges iverksatt for å fremme formålene i likestillings- og diskrimineringsloven
når det gjelder etnisitet, religion, livssyn, funksjonsnedsettelse,
seksuell orientering, kjønnsidentitet og kjønnsuttrykk.
IV
Loven trer i kraft 1. januar 2018.
Presidenten: Det
voteres alternativt mellom komiteens innstilling og forslaget fra
Høyre og Fremskrittspartiet. Forslaget lyder:
«Dokument 8:61 L (2017–2018) –
Representantforslag fra stortingsrepresentantene Terje Breivik, Trine
Skei Grande og Abid Q. Raja om å videreføre redegjørelsesplikten
fra 1. januar 2018 – vedtas ikke.»
Ved alternativ votering mellom
komiteens innstilling og forslaget fra Høyre og Fremskrittspartiet
ble innstillingen bifalt med 53 mot 49 stemmer.
(Voteringsutskrift kl. 21.14.10)
Presidenten: Det
voteres over lovens overskrift og loven i sin helhet.
Høyre og Fremskrittspartiet har
varslet at de vil stemme imot.
Lovens overskrift og loven i sin
helhet ble bifalt med 56 mot 44 stemmer.
(Voteringsutskrift kl. 21.14.35)
Presidenten: Lovvedtaket
vil bli ført opp til andre gangs behandling i et senere møte i Stortinget.
Komiteen
hadde innstilt til Stortinget å gjøre følgende vedtak til
om endringer i diskrimineringsombudsloven
mv.
I
I lov 16. juni 2017 nr. 50 om
Likestillings- og diskrimineringsombudet og Diskrimineringsnemnda
gjøres følgende endringer:
Offentlige myndigheter plikter
uten hinder av taushetsplikt å gi ombudet og nemnda de opplysningene som
er nødvendige for gjennomføringen
av bestemmelsene nevnt i § 1 annet ledd, jf. § 5 tredje ledd.
Diskrimineringsnemnda skal ikke
håndheve forbudet mot diskriminering i familieliv og andre rent
personlige forhold etter likestillings- og diskrimineringsloven.
II
I lov 13. august 1915 nr. 5 om
domstolene skal § 163 a annet ledd lyde:
Følgende myndigheter foretar forkynning
postalt etter reglene i denne bestemmelse: De alminnelige domstoler,
jordskifterettene, Forbrukerklageutvalget, Parkeringsklagenemnda, fylkesnemndene
for barnevern og sosiale saker, påtalemyndigheten, namsmenn, lensmenn,
namsfogder, politistasjoner med sivile rettspleieoppgaver og fylkesmenn.
III
Loven gjelder fra den tid Kongen
bestemmer. Kongen kan sette i kraft de enkelte bestemmelsene til
forskjellig tid.
Komiteens innstilling ble enstemmig
bifalt.
Presidenten: Det
voteres over lovens overskrift og loven i sin helhet.
Lovens overskrift og loven i sin
helhet ble enstemmig bifalt.
Presidenten: Lovvedtaket
vil bli ført opp til andre gangs behandling i et senere møte i Stortinget.
Komiteen
hadde innstilt til Stortinget å gjøre følgende
om endringer i folketrygdloven
(forenklinger i foreldrepengeordningen)
I
I lov 28. februar 1997 nr. 19
om folketrygd gjøres følgende endringer:
Beregningsgrunnlaget må utgjøre
minst halvparten av grunnbeløpet.
Til et medlem som mottar arbeidsavklaringspenger når
stønadsperioden for foreldrepenger starter, skal utbetalte arbeidsavklaringspenger
inkludert barnetillegg regnes med i beregningsgrunnlaget.
For en kvinne som mottar dagpenger
under arbeidsløshet eller sykepenger etter § 8-49 når stønadsperioden for foreldrepenger
starter, skal beregningsgrunnlaget fastsettes ut fra inntekten
i de beste seks av de siste ti kalendermånedene før hennes uttak
tar til, se § 14-10 første og andre ledd, hvis dette gir et høyere grunnlag
enn etter første ledd.
Foreldrepengene må tas ut innen
tre år etter fødselen eller omsorgsovertakelsen. Stønadsdager som ikke er tatt
ut, faller bort når stønadsperiode for nytt barn starter.
Ved forhold som nevnt i bokstav
b, må det foreligge skriftlig avtale med arbeidsgiver. For selvstendig
næringsdrivende og frilansere må det foreligge skriftlig avtale
med Arbeids- og velferdsetaten.
Til en kvinne som føder barn eller
adopterer barn under 15 år, men ikke har rett til foreldrepenger,
ytes det engangsstønad for hvert barn. Til mann som adopterer alene,
ytes det engangsstønad for hvert barn dersom han ikke har rett til
foreldrepenger. Personer
som etter første eller andre punktum har rett til foreldrepenger,
kan i stedet velge å motta engangsstønad. Stønadsmottakeren kan
ikke senere gjøre om på valget som er tatt. Adopsjon av
ektefellens barn gir ikke rett til engangsstønad.
II
Loven gjelder fra den tid Kongen
bestemmer. Kongen kan sette i kraft de enkelte bestemmelsene til
forskjellig tid.

Komiteens innstilling ble enstemmig
bifalt.
Presidenten: Det
voteres over lovens overskrift og loven i sin helhet.
Lovens overskrift og loven i sin
helhet ble enstemmig bifalt.
Presidenten: Lovvedtaket
vil bli ført opp til andre gangs behandling i et senere møte i Stortinget.
Videre
var innstilt:
Stortinget ber regjeringen i løpet
av en toårsperiode fra ikrafttredelse, orientere Stortinget om negative
virkninger av forenklingen i foreldrepengeordningen.
Komiteens innstilling til B ble
enstemmig bifalt.
Presidenten: Sakene
nr. 13–18 er andre gangs behandling av lovsaker og gjelder lovvedtakene
4 til og med 9.
Det foreligger ingen forslag til
anmerkning. Stortingets lovvedtak er dermed bifalt ved andre gangs
behandling og blir å sende Kongen i overensstemmelse med Grunnloven.
Referat
1.	(187)
Representantforslag fra stortingsrepresentantene Marit Arnstad,
Ole André Myhrvold, Sandra Borch og Nils T. Bjørke om endringer
i energiloven § 4-7 om krav om funksjonelt skille (Dokument 8:87
S (2017–2018))
Enst.: Sendes energi- og miljøkomiteen.
2.	(188)
 Samtykke til godkjenning av EØS-komiteens beslutning nr. 187/2017
av 22. september 2017 om innlemmelse i EØS-avtalen av direktiv 2015/2302/EU
om pakkereiser og sammensatte reisearrangementer (Prop. 29 S (2017–2018))
Enst.: Sendes familie- og kulturkomiteen
som forelegger sitt utkast til innstilling for utenriks- og forsvarskomiteen
til uttalelse før innstilling avgis.
3.	(189)
 Kvalitet og pasientsikkerhet 2016 (Meld. St. 6 (2017–2018))
Enst.: Sendes helse- og omsorgskomiteen.
4.	(190)
 Endringer i straffeprosessloven og folketrygdloven (tilgang og
rett til offentlige ytelser ved unndragelse fra straff eller strafforfølgning)
(Prop. 32 L (2017–2018))
Enst.: Sendes justiskomiteen.
5.	(191)
 Endringer i lov om dyrevelferd (omplassering og salg av dyr i midlertidig
forvaring mv.) (Prop. 30 L (2017–2018))
Enst.: Sendes næringskomiteen.
6.	(192)
 Endringer i vegtrafikkloven (alkolås) (Prop. 31 L (2017–2018))
Enst.: Sendes transport- og kommunikasjonskomiteen.
Presidenten: Dermed
er dagens kart ferdigbehandlet. Forlanger noen ordet før møtet heves?
Det gjør ingen. – Møtet er hevet.

Møtet hevet kl. 21.17.
StortingetPostboks 1700 Sentrum0026 Oslopostmottak@stortinget.noSentralbord: 23 31 30 50
Ansvarlig redaktør: Siv NordrumNettredaktør: Lars Henie Barstadweb@stortinget.no
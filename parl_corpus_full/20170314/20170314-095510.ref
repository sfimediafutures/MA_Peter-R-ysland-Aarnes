
﻿
Dato: 14.03.2017
President: Olemic Thommessen
Innhold

President: Olemic Thommessen
Presidenten: Det
foreligger en rekke permisjonssøknader:
fra
Arbeiderpartiets stortingsgruppe om permisjon for representanten
Knut Storberget i
tiden fra og med 15. mars til og med 23. mars for å delta som Norges
representant i styremøte i Global Crop Diversity Trust på Filippinene
fra
representanten Fredric Holen Bjørdal om foreldrepermisjon
i tiden fra og med 20. mars til og med 2. april
fra
representantene Geir Sigbjørn Toskedal og Marianne Aasen om permisjon
i dagene 21. og 22. mars, begge for å delta i møte i EØS-parlamentarikerkomiteene
i Brussel
fra
Fremskrittspartiets stortingsgruppe om permisjon for representanten
Ingebjørg Amanda Godskesen i tiden
fra og med 21. mars til og med 23. mars for å delta i møte i Europarådets
parlamentariske forsamling i Paris
fra
Arbeiderpartiets stortingsgruppe om permisjon for representanten
Sverre Myrli om
permisjon i tiden fra og med 21. mars til og med 23. mars for å
delta i møte i NATOs parlamentariske forsamling i Sarajevo
Etter forslag
fra presidenten ble enstemmig besluttet:
Søknadene
behandles straks og innvilges.
Følgende
vararepresentanter innkalles for å møte i permisjonstiden slik:
For
Aust-Agder fylke: Lene Langemyr fra21. mars
til 23. mars
For
Akershus fylke: Are Helseth fra
21. mars til 23. mars og Anne Odenmarck fra 21. mars til
22. mars
For
Hedmark fylke: Lasse Juliussen fra
21. mars til 23. mars
For
Møre og Romsdal fylke: Tove-Lise Torve fra 21. mars til 30.
mars
For
Rogaland fylke: Marie Ljones Brekke fra 21. mars til 22.
mars
Presidenten: Representanten
Rasmus Hansson vil fremsette et representantforslag.
Rasmus Hansson (MDG) [10:02:47]: Jeg har gleden av å legge
fram et representantforslag på vegne av Miljøpartiet De Grønne om
at statsborgerskap ikke skal tilbakekalles, og at doble statsborgerskap
skal tillates.
Presidenten: Forslaget
vil bli behandlet på reglementsmessig måte.
Presidenten vil opplyse om at det
er kommet en henvendelse fra kontroll- og konstitusjonskomiteen
angående kontrollhøring som planlegges i komiteens regi. Komiteen anmoder
om å holde høring på en dag det pågår stortingsmøte, dvs. tirsdag
21. mars. Dette betinger at forretningsordenens § 27 tredje ledd
annet punktum må fravikes.
Presidenten foreslår at anmodningen
fra kontroll- og konstitusjonskomiteen imøtekommes, og at Stortinget godkjenner
at nevnte bestemmelse i forretningsordenen fravikes. Er det noen
innvendinger mot dette? – Så synes ikke, og det anses vedtatt.
Presidenten vil så opplyse om at
under stortingsmøtet i går ble det ved behandlingen av referatsak
181 ved en inkurie referert feil tidsrom for statsrådsprotokollene.
Det riktige skal være: statsrådsprotokollene for tidsrommet 1. juli
til 31. desember 2016.
– Dette anses da som opprettet.
Presentasjon
og debatt om fremsatte grunnlovsforslag
Presidenten: Vi
skal nå ha en debattrunde som avviker fra de retningslinjene for
debatter som er nedfelt i Stortingets forretningsorden.
Presidenten vil foreslå følgende
opplegg:
Det føres en separat debatt om hvert
forslag som ønskes drøftet. Den som presenterer forslaget, får en
taletid på inntil 10 minutter. Øvrige innlegg til samme forslag
har en taletid på inntil 5 minutter. Dersom noen ønsker ytterligere innlegg
til samme forslag, blir taletiden inntil 3 minutter. Det blir ikke
gitt anledning til å ta replikker. Antall innlegg per representant
begrenses til to pluss en kort merknad per forslag, i tråd med det
som er hovedregelen i Stortingets forretningsorden.
– Det anses vedtatt.
Presidenten ber om at de representantene
som ønsker å delta, venter med å melde seg til vi kommer til det
aktuelle forslaget, med mindre de kommer opp og melder fra til sekretæren
og blir notert på den gamle måten.
Da går vi til forslagene. Vi begynner
med grunnlovsforslagene 23 og 26 som bringes til felles debatt.
Ingrid Heggø (A) 10:05:54]: Noreg er ein stor havnasjon
som forvaltar havområde som er sju gonger så store som landareala
våre. Nærleiken til havet har til alle tider prega folk her i  landet
– historia vår og ikkje minst økonomien vår.
For Arbeidarpartiet er det viktig
å sikra at fisken skal eigast av folk i fellesskap, og at denne
retten ikkje skal privatiserast. At fisken er fellesskapet sin ressurs,
ser vi som eit så viktig prinsipp at det bør takast inn i sjølve
Grunnlova. Det skal hindra privatisering av desse rettane og sikra at
dei også i framtida skal høyra fellesskapet til. Grunnlova er folket
si lov, som stadfestar dei verdiane og rettane som samfunnet vårt
er tufta på. Grunnlova skal òg representera det varige.
Den norske fiskeriforvaltinga har
vore ein suksess, med berekraft, og gjev store inntekter og viktige
arbeidsplassar over heile landet, men spesielt langs kysten. Vår
målsetjing er at Noreg skal vera verdas fremste sjømatnasjon. Vi må
satsa på dei naturgjevne fortrinna som havet, fjordane og den lange
kystlinja gjev oss, for å sikra verdiskaping og sysselsetjing. Og
vi må sikra ei berekraftig forvalting, i det perspektivet at ressursane
kan tena oss for evig.
I lovverket er staten gjeve både
eit ansvar for og ein rett til å forvalta fiskeressursane til beste
for folket. Gjennom lover og reguleringar skal fellesskapet sikrast
kontroll. Retten til å fiska er ein eksklusiv rett som fiskarane
har fått på vegner av folket. Det er folket som eig fisken. Difor
kan ingen eiga evigvarande kvote.
Men under Høgre–Framstegsparti-regjeringa
har vi stadig sett nye angrep mot fellesskapet sitt eigarskap til
viktige naturressursar, som vasskrafta, som fisken, som skogen.
Gjennom gjentekne forsøk på utholing av regelverk set dei kontroll
med desse viktige ressursane i spel. Dette salet av Noreg er Arbeidarpartiet
imot. Vi ynskjer ikkje å samla ressursane på få hender, men vil
behalda ein variert flåte med små og store båtar langs heile kysten,
som haustar av fellesskapet sine ressursar. Med Høgre og Framstegspartiet
i regjering ser eigarskapsavgrensing ut til å verta eit framandord,
og lysta ser ut til å vera stor til både å ta bort kvotetak og å
fjerna reguleringar, som er eit hinder for å samla stadig fleire
fiskeressursar på stadig færre hender.
Eg er difor glad for å vera medforslagsstillar
til dette forslaget, som går ut på å grunnlovfesta fellesskapet
sitt eigarskap til fisken. Dette handlar om å sikra desse viktige naturressursane
for framtidige generasjonar. Representantar frå Senterpartiet, Kristeleg
Folkeparti og Venstre er med på forslaget. I tillegg har SV levert
inn eit liknande forslag. Dette lovar godt; eit breitt fleirtal
i Stortinget står opp for å sikra at fiskeressursane høyrer til
fellesskapet, og vil gje det ekstra vernet som Grunnlova gjev.
Det er allereie i dag i dagens lovverk
nedfelt viktige prinsipp om fellesskapet sitt eigarskap til ressursane
i havet. Under Stoltenberg-regjeringa vart dette prinsippet teke
inn i havressurslova. I samsvar med havressurslova er det ikkje
staten som eig fisken i havet og dei marine viltlevande ressursane.
Formuleringa er nettopp at folket og fellesskapet har eigarskapet.
Havressurslova regulerer ikkje berre fiske og næringsverksemd langs
kysten, men òg nye ressursar som ikkje tidlegare var omfatta av
det fiskeripolitiske lovverket. Lova gjeld all hausting og anna
utnytting av alle viltlevande marine ressursar og tilhøyrande genetisk
materiale. Dette er eit viktig prinsipp.
Berre eit fåtal av dei organismane
som finst i havet langs kysten vår, spesielt i nord, er utforska
i næringssamanheng. Mange marine artar er truleg ikkje kjende, t.d. fleire
av dei såkalla mesopelagiske artane, dvs. dei som lever lengst nede
i havdjupna. Det er tverrpolitisk semje om at vi vil utforska havet
i større grad, og då vil utnytting av det biologiske materialet
kunna verta eit viktig vekstområde for norsk næringsliv. Lovverket
slår fast at alle som skal leita etter, forska på eller utnytta
marine ressursar, må ha godkjenning for det, fordi vi ynskjer å
ha kontroll med forvaltinga av desse viktige ressursane.
Men Høgre og Framstegspartiet utfordrar
desse reglane. I sjømatindustrimeldinga, som vart handsama på våren i
fjor, var det eit framlegg frå Høgre–Framstegsparti-regjeringa om
at det skulle gjerast permanent unntak frå deltakarlova ved hausting
av viltlevande marine ressursar som det har vore hausta lite på.
Men dette er artar som kan ha eit svært stort potensial for framtidig
hausting.
Heldigvis slo fleirtalet i Stortinget
då fast at det er gode grunnar for at deltakarlovas aktivitetskrav
som ein hovudregel også skal gjelda for dei som ynskjer å hausta
på nye artar. Kongekrabbe og snøkrabbe er eksempel på nye artar som
i dag er underlagde deltakarlova, og som er attraktive inntektskjelder
for aktive fiskarar. Fleirtalet slo fast at nye artar må sjåast
på som ressursar som ein kan nytta til lokal verdiskaping, og at
hovudregelen skal liggja fast.
I tillegg ligg det føre to utgreiingar,
der den eine, som er frå Stortinget, seier at slike unntak kan vera
med på å setja nasjonalitetskravet i spel, medan Regjeringsadvokaten kom
til ein motsett konklusjon. Dette viser kor viktig det er at ein
ikkje med eit pennestrøk endrar viktige prinsipp og dermed tek sjansar
med våre felles nasjonale ressursar.
Eg er samd med dei som seier at
ikkje alt kan koma inn i Grunnlova. Men dette dreier seg om å sikra
at alt som lever i havet, skal vera fellesskapet sine ressursar
også i framtida. Ei grunnlovfesting er ei tydeleg markering av kor
viktig dette er, som òg vil få betydning for politikken og utforming
av lover og forskrifter i framtida. Og viktigast av alt: Det som
står i Grunnlova, kan ikkje endrast utan at det vert grundig behandla.
Grunnlovsforslaga vert fremja av eitt storting og handsama av det
neste, altså ligg det over eit val. Og for å endra Grunnlova må
ein ha to tredels fleirtal i Stortinget, det er ikkje nok med vanleg
fleirtal.
Med dette ynskjer vi å sikra at
vi ikkje kjem i ein situasjon der fellesskapet ikkje lenger har
kontroll over dei store verdiane som havet representerer. Difor
ser eg det òg som viktig at Grunnlova ikkje berre slår fast at fisken
er fellesskapet sin eigedom, men slår fast at alle dei marine ressursane
høyrer fellesskapet til, slik det òg står nedfelt i havressurslova.
Samstundes må vi stå opp for også andre delar av lovverket, som
deltakarlova, som skal sikra nasjonalitetskrav og aktive fiskarar
og prinsippet om at fiskekvotar ikkje skal vera evigvarande. Høgre
og Framstegspartiet har vist at dei har eit anna syn på dette, og
dei har fleire gonger vore villige til å utfordra lovverket. I regjeringsplattforma
går det fram at dei meiner at retten til å hausta av fellesskapet
sine ressursar skal kunna gjevast til evig tid.
Som sagt er eg uroa over at Høgre
og Framstegspartiet har vist at dei er villige til å utfordra nasjonalitetskravet,
ta sjansar, og dermed setja viktige prinsipp på spel. Frå Arbeidarpartiet
si side er vi klare på at dersom det er den minste sjanse for at
nasjonalitetskravet vert sett i spel, så går vi ikkje inn på den
vegen. Vi må vera heilt, hundre prosent, sikre på konsekvensane
av endringar som vert gjorde.
For å konkludera: Høgre–Framstegsparti-regjeringa
syner oss at det er naudsynt å gå endå lenger for sikra folket sitt
eigarskap til naturressursane. Difor går vi inn for å grunnlovfesta
det aller viktigaste frå havressurslova,  nemleg at dei marine ressursane
høyrer til det norske folket. Heilt konkret vert det gjort framlegg
om ein ny § 112 a, der det vert slått fast at dei viltlevande marine
ressursane og det tilhøyrande genetiske materialet er eigde av det
nasjonale fellesskapet.
Torgeir Knag Fylkesnes (SV) [10:15:16]: Forteljinga om Noreg
starta med havet. Da dei første nordbuarane busette seg her i nord,
hadde istida nettopp sleppt taket. Det var framleis is på store
delar av dagens Noreg. Det var få stader dei kunne busetje seg.
Det var langs havet og langs elvar. Den sist oppdaterte datering
seier at busetjinga av dagens Noreg starta for 11 000 år sidan.
Kva var det i dette isøydet som tiltrekte? Det var det levande livet
i havet. Dei enorme marine ressursane gjorde at det var mat nok sjølv
om livet var knallhardt.
Vi kjenner historia om korleis det
rike havet og fiskeria bygde Noreg. Nidaros var først og fremst
ein handelsstad etablert av håløygane frå nord – eller ladejarlane,
som dei seinare blei kalla – for å byte fisk mot andre varer. Nidaros og
Trondheim er bygde på havet sin rikdom.
Vi kjenner historia om Bergen og
korleis monopolet på fiskehandel sørgde for at vestlandshovudstaden
fekk den posisjonen han fekk – og har – på fiskeria og arbeidet
til nordlendingane.
Vi kjenner også pomorhandelen, frå
nyare tid, der Noreg hadde fisk og pels som blei bytt bort mot landbruksvarer
frå Russland. Russland var på den tida den nest største handelspartnaren
til Noreg, nest etter Tyskland. No snakkar vi om 1880-talet. Gjennom
pomorhandelen blei stort sett alle byane i dagens Nord-Noreg etablerte
som handelsknutepunkt, og innan denne handelen blei brått stoppa av
den russiske revolusjonen i 1917, hadde det til og med utvikla seg
eit særeige handelsspråk – ei blanding av norsk, russisk, samisk,
tysk og nederlandsk. Det er det ikkje så mange som veit.
Det var ressursane frå havet som
bygde Noreg. Dei skapte eksportinntekter og overskot til å skape
det samfunnet vi har i dag. I dag ser vi også korleis havet gir
nytt liv til forteljinga om Noreg i framtida. «Havrommet» blir det kalla
av nokre, og i valkampen i år kjem havet nok ein gong til å stå
sentralt.
Noreg er ein havnasjon, vi har alltid
vore det og kjem forhåpentlegvis alltid til å vere det. Vår skjebne
som nasjon er sterkt knytt til havet. I alle desse åra har havet
alltid vore ein felles allmenning, og kystens folk har alltid hatt rett
til å hauste av dei marine ressursane der dei bur.
Det første er allmenningsprinsippet.
Dei marine ressursane har ikkje vore eigedomen til nokon, ikkje
ein gong Kongen eigde fisken i havet. I den grad det var nokon som hadde
eigarskap, var det folket i fellesskap. Vi ser allmenningsprinsippet
allereie i allmenningslovane heilt tilbake til Frostating, som kan
bli spora tilbake til 400-talet. Det prinsippet blei vidareført
av Magnus Lagabøte i 1274, vidareført av Christian V i 1687, vidareført
i allmenningslovane av 1857, delt opp i ulike lovar frå 1992, men
eksplisitt vidareført i vår tid. I dag har ikkje dette prinsippet grunnlovsvern
lenger, men ligg i føremålsvedtektene i både havressursloven og
deltakarloven.
Det andre prinsippet, som ligg i
dei same lovane, er nærleiksprinsippet. Sjølv om havressursane høyrer
til fellesskapet Noreg, har det alltid vore hundreårlang sedvane og
prinsipp om lokal forrang. Ikkje berre eig fellesskapet dei goda
som havet gir – dei viltlevande marine ressursane har vore grunnlag
for kultur, busetjing og levesett langs kysten vår. Havressursloven
formulerer dette klokt i føremålsfråsegna: Dei viltlevande marine
ressursane ligg til fellesskapet, og det er kystsamfunna som skal
vere utgangspunktet for fortenesta. Sånn sikrar Noreg verdiskaping,
busetjing og kystkultur. Felles eigarskap og privat verdiskaping
blir sikra samtidig.
Den omfattande rettshistoriske gjennomgangen
til Kystfiskeutvalet, NOU 2008:5, viser også at prinsippet om at
nærleik til marine ressursar gir særeigen rett til å hauste desse
ressursane, har vore ein viktig og sentral del av norsk rettspraksis:
«Utvalget konstaterer etter dette
at sterke trekk i rettshistorien peker i retning av en sedvanerett
med en særlig rett til fiske i fjordene for folk i fjordene. Men
det er som omhandlet ikke nødvendig for utvalget å ta stilling til
spørsmålet på grunnlag av den historiske bruk alene, all den stund
denne bruk bare danner ett av de to rettsgrunnlag for en særlig
fjordrett. Utvalget skal si sin mening om retten til fiske også
ut fra sjøsamenes urfolks- og minoritetsrett.»
Desse to prinsippa – allmenningsprinsippet
og nærleiksprinsippet – heng nøye saman. Det er to sider av same sak.
Vi kan kalle det havets yin og yang. Det eine prinsippet kan ikkje
eksistere utan det andre. Ein kan berre førestille seg: Dersom havet
blir privatisert og overtatt av nokon, da blir jo nærleiksprinsippet
undergrave. På same måte: Dersom folket langs kysten blir nekta
å hauste av havet utanfor stuevindauga sine, er dei marine ressursane
ikkje lenger folket sin felles eigedom.
Kvifor er det så viktig å få nedfelt
desse to prinsippa i Grunnloven i dag? Jo, fordi dei blir utfordra
– fordi desse 1 000 år gamle prinsippa, som har sørgt for vekst
og utvikling i dette landet, no blir utfordra og undergravne av
ein liten elite, som har store interesser av å skaffe seg kontroll med
fiskerettane. Retten til å fiske blir samla på stadig færre hender.
Nokre få reiarar og finansinstitusjonar har tatt kontroll over store
delar av ressursane. Med velsigning frå staten har dei gjort retten
til å fiske til ei handelsvare, som valuta, aksjar og anna, som
blir selt på børs.
Ungdom som vil bli fiskarar, har
ikkje råd fordi retten til å fiske har blitt for dyr. Berre i løpet
av det siste året har prisen på ein fiskekvote gått i vêret, og
både ungdom og fiskarar fortel no at dei ikkje har moglegheit til
å kome seg inn i fiskeria eller til å auke kapasiteten på allereie
eksisterande båtar. Å bli fiskar har blitt for dyrt for vanlege
folk. Kystsamfunn med lange tradisjonar og fantastisk fiske blir sette
til side. Sånn blir ikkje berre livskraftige samfunn og kystkultur
svekte, sånn blir også prinsippa som har stått fast i vår rettshistorie,
undergravne.
Det er ikkje lett å forstå korleis
dette har skjedd. Korleis kan eit tjuetals familiar kontrollere
halvparten av alle fiskerettane? Havressursloven slår jo klart fast
at dei viltlevande ressursane høyrer fellesskapet til og skal kome
kystsamfunna til gode. Men dessverre har ikkje dette lovvernet vore
godt nok. Det finst mange fråsegner, det finst forskrifter, regelverk
og instruksar som kvar dag undergrev heile intensjonen med norsk
fiskeri. Difor er det viktig å få dette nedfelt i Grunnloven.
Vi er i ein spesiell situasjon i
denne debatten, som kanskje manglar sidestykke. Forslaget frå Arbeidarpartiet
er ordrett heilt likt SV sitt forslag. Det er direkte kopiert, men dei
har utelate ein heilt sentral ting i sitt forslag. Dei har stroke
halve forslaget. For der forslaget vårt seier: «De viltlevende marine
ressursene eies av det nasjonale fellesskapet og skal bidra til
sysselsetting og bosetting i kystsamfunnene», har Arbeidarpartiet
stroke «og skal bidra til sysselsetting og bosetting i kystsamfunnene»
i sitt forslag.
Konsekvensane av å stryke kysten
frå grunnlovsforslaget er enorme. Dersom forslaget frå Arbeidarpartiet
blir ein del av Grunnloven, hjelper det ikkje ungdom som i dag ikkje
kjem inn i fiskeria fordi det er for dyrt. Det hjelper ikkje kystsamfunn
som i dag mistar rettar dag for dag. Det som det derimot gjer, er
at det beskyttar utviklinga i dag, der stadig meir av kontrollen
blir flytta til stadig færre hender. Det sikrar berre det nasjonale
eigarskapet. Det beskyttar dermed ein liten, rik elite, som har
hamstra til seg enorme verdiar i dagens politikk. Dette har Arbeidarpartiet
aktivt sletta når dei har kopiert SV sin tekst.
Målet vårt med forslaget har vore
å løfte to sentrale rettshistoriske prinsipp inn i Grunnloven i
ei tid då desse sedvanane blir utfordra: at havet er eigedomen til
folket, og at nærleik til ressursane i havet gir ein spesiell rett
til å hauste. Det er det siste som Arbeidarpartiet aktivt har fjerna,
og eg oppfordrar hermed Arbeidarpartiet til å revurdere sitt eige
forslag. Å svikte kystfolket på denne måten er ikkje det Arbeidarpartiet
eg kjenner langs kysten og spesielt i Nord-Noreg.
Sidan vi la fram dette forslaget,
har vi også forsøkt å involvere folket. Dette er jo folket sin grunnlov
også, og dette er så til dei grader eit folkeleg forslag frå SV.
Så vi har lagt fram ei svart bok som vi har plassert på nokre fiskehjellar
som no er etablerte nede på bryggja her i Oslo, i eit naust. Vi
har også ei svart bok der folk kan skrive under på sjølve forslaget,
som er på reise rundt omkring i landet. Vi kjem til å trappe opp
denne verksemda når sjølve behandlinga av forslaget i Stortinget
nærmar seg, men eg kan allereie seie at det er kome over 10 000
underskrifter på dette forslaget. Så at dette har ein folkeleg basis,
er eg heilt overtydd om.
Presidenten: Neste
taler er representanten Karin Andersen.
Beklager, neste taler er representanten
Rasmus Hansson.
Rasmus Hansson (MDG) [10:25:41]: Det hadde selvfølgelig vært
en fornøyelse å slippe representanten Karin Andersen til først,
men jeg takker for at presidenten holder seg til reglementet.
Norge har gjort to store industrielle
og prinsipielle veivalg som har betydd ekstremt mye for nasjonen.
Det første var da vi avgjorde at fallrettighetene i det som var vår
første energiressurs, vårt første grunnlag for industrialisering,
fallrettighetene i de store vassdragene, skulle tilhøre offentligheten
– ikke skulle kunne privatiseres for evig tid. Det har gitt et grunnlag
for en industrialisering og en oppbygging av Velferds-Norge som
knapt kan undervurderes. Så oppdaget vi olje. Da hadde vi is nok
i magen og klokskap nok i hodene til å legge det samme prinsippet til
grunn:
Oljen tilhører folket. Oljen skal
komme folket til gode. Oljen skal skape arbeidsplasser i Norge og
langs kysten.
Dette har ligget til grunn for norsk
oljeforvaltning og har gjort den til noe som vel ganske mange er
enige om at er den mest vellykkede i verden, og som i størst grad
har sikret at folket får nytten og gleden av ressursen som de eier
sammen.
Personlig er jeg tilbakeholdende
med å støtte å ta inn mange nye, spesifikke bestemmelser i Grunnloven.
De fleste forhold i samfunnet og de fleste hensyn ivaretas godt –
eller best – gjennom det øvrige lovverket. Når Miljøpartiet De Grønne
og jeg likevel er positive til forslagene om å ta bestemmelser om
felles eierskap til havets levende ressurser inn i Grunnloven, er
det fordi vi nå er kommet i en situasjon hvor det er begynt å bli
stilt spørsmål om det felles eierskapet til ressursene i havet –
fra den blå regjeringen.
Samtidig som denne diskusjonen er
kommet opp, hvorvidt vi skal bevege oss i retning av regimer som
gir privat eierskap, og som kan undergrave det nasjonale eierskapet til
havets ressurser, synes det å være unison enighet i Stortinget og
i samfunnet om at en stor del av framtiden for det norske næringslivet,
den norske økonomien og norsk interessepolitikk ligger nettopp i
havet. Norge har kommet i en eksepsjonell særstilling takket være
geografi og geologi, som har gitt oss en enorm kontinentalsokkel.
Takket være ekstremt framsynte – og vi må vel også si ekstremt heldige
– politikere og folk fra forvaltningen har vi fått global tilslutning
til et internasjonalt havlovverk som gir Norge kontroll over et
enormt havområde, med fantastiske ressurser. Og takket være god
forvaltning fra både næring og myndigheter er – i hvert fall inntil
videre – de levende ressursene i norske havområder i en bedre tilstand
enn i de fleste andre havområder i verden. Det gir oss eksepsjonelle muligheter,
basert på denne artsrikdommen – de kjemiske og biokjemiske mulighetene
som ligger i de artene – det som kommer til å bli en veldig stor
del av morgendagens teknologi og materialproduksjon.
I en slik framtid er det fullstendig
avgjørende å få slått fast at havets levende ressurser skal og må
eies av folket i fellesskap. Samtidig må det slås fast at det er
en absolutt forutsetning for bruk av disse ressursene at det skjer
innenfor økosystemets tålegrenser. Det er derfor interessant at forslagene
fra Arbeiderpartiet og SV knyttes opp mot Grunnlovens miljøparagraf,
§ 112, deromkring hører de hjemme. Så vil Miljøpartiet De Grønne
komme tilbake til hvordan vi forholder oss til de enkelte lovtekstene
og det punktet representanten Knag Fylkesnes tok opp på slutten, nemlig
forsikringen om at eierskapet skal komme kystens folk og kystens
næringsliv til gode.
Presidenten: Flere
har ikke bedt om ordet til grunnlovsforslagene 23 og 26.
Karin
Andersen (SV) [10:31:14]: Jeg legger fram dette forslaget
med stor glede fordi allemannsretten er og har vært en bærebjelke
i det norske samfunnet og i kulturen. Den har vært en viktig del
av vår identitet og kulturarv, ja, noe av det norskeste og fineste
vi har.
Allemannsretten er frihet og frihet
for alle, av uvurderlig betydning. Retten til å være i naturen,
uavhengig av hvem som eier grunnen, er en del av vår viktige kulturarv. Vi
kan gå i skogen, alle sammen – på fjellet, langs stranda. Vi kan
ankre opp båten vår en varm sommerdag. Vi kan bade, telte og gå
på ski uten å spørre om lov. Vi kan plukke blåbær og sopp helt gratis,
uavhengig av eiendomsforhold. Allemannsretten stiller oss alle likt
til å bruke friområder og natur. Stand, rang, opprinnelse og eiendomsrett
begrenser ikke vår frihet etter allemannsretten. Den bygger derimot
fellesskap og er et utrolig viktig symbol på at landet er for alle
– en umistelig og gammel rett som har formet oss. Jeg mener allemannsretten
har formet oss på en god måte, som land, som folk og som enkeltmennesker.
Fordi vi eier disse verdiene sammen og bruker dem i fellesskap,
vil vi også bygge det beste grunnlaget for å ta vare på dem.
Jeg er sambygding med den store
dikteren Hans Børli. Han hadde sitt liv i skogen – han måtte vel
det. Men samtidig har han i et av sine dikt beskrevet veldig godt
hva det å grunnlovfeste allemannsretten handler om. Diktet heter «Vi
eier skogene». Jeg skal ikke lese hele, for jeg vet at det kanskje
ikke er så populært, men poenget med hele diktet er, som han sier
det:
«Jeg har aldri eid et tre.
Ingen av mitt folk
har noensinne eid et tre –
(...)
Likevel eier vi skogene
med blodets røde rett.»
Han sier videre i diktet:
«du kan kjøpe tusen mål skog
og tusen mål til,
men (...) ikke gleden ved å gå heimover
når røslyngen blømmer langs stien
–
Nei, vi eier skogene,
slik barnet eier si mor.»
Så viktig er allemannsretten at
SV mener den bør inn i Grunnloven. Det mener også veldig mange store
friluftsorganisasjoner i Norge, som Den Norske Turistforening, Norsk
Friluftsliv og Friluftsrådenes Landsforbund. Den siste som nå har
gitt sin støtte til dette, er Norges Jeger- og Fiskerforbund, de
har helhjertet støttet forslaget om å grunnlovfeste allemannsretten.
Jeg håper virkelig Stortinget vil
være med på dette. For i vår tid, i letingen etter kjerneverdiene
– hva som viser hva som er grunnleggende i vår måte å tenke om enkeltmenneskets
frihet og rettigheter og likeverdighet på – er det få andre rettigheter
i dette landet som går slik til kjernen av det, og som har hatt
slik betydning for hvordan vi tenker om hverandre i dette landet,
som allemannsretten. Jeg er en av dem som har vokst opp under disse
trærne uten noensinne å ha eid et tre. Allikevel eide jeg i min
barndom hele skogen, og jeg tror det har formet også meg på en god måte.
Jeg snakker veldig mye med folk
som har flyttet til dette landet som opplever allemannsretten som
en helt utrolig gave når de kommer hit. Det sier ikke bare noe om
friheten, det sier også noe om hvordan vi oppfører oss når vi møter
hverandre på denne arenaen der vi praktiserer allemannsretten. Da
hilser vi på hverandre, vi slår av en prat, og vi ser på hverandre
med litt nye øyne, kanskje ikke med utgangspunkt i litt avventende
mistenksomhet, men med en positiv holdning: I all verden, er du
her, du også – da har vi vel noe til felles? Vi snakker med hverandre.
Grunnloven fastsetter grunnleggende
regler for styreform og om grenser for statsmaktens handlefrihet
i form av menneskerettigheter, f.eks. Der har vi arbeidet inn ulike deler
etter hvert. Det har vært litt ulike meninger om det, selvfølgelig,
men det er også andre ting som er grunnlovfestet nå, som bestemmelser
om vern av miljøet og om statens plikt til å sikre at vi kan livnære
oss av vårt arbeid. Det er mange friheter som er sikret i Grunnloven,
og det er verdier som også konstituerer oss som samfunn.
Allemannsretten er gammel, det er
en hevdvunnen rett. Den har sprunget ut av ulike rettigheter som
har kommet til opp gjennom tidene. I dag er den i hovedsak regulert
i friluftsloven av 1957, men med mange endringer, og det er også
mange andre lovbestemmelser som sikrer allemannsretten i dag. Det
er skrevet doktoravhandlinger om allemannsretten, og det er komplisert
i dag å finne alle lovbestemmelser som innbefatter den.
Jeg tror vi kan være helt sikre
på at allemannsretten opp gjennom tida også har bidratt til å utjevne
økonomiske forskjeller. Før var den faktisk av stor betydning for
folk som kunne høste fritt av skogen og naturen. I dag er det jo
i første rekke friluftsliv, men også allmennhetens tilgang til ulike
områder vi verner med dette. Friluftsliv er utrolig viktig for folkehelsa
og også for måten vi forholder oss til hverandre på. Det kan kanskje
virke som allemannsretten står fjellstøtt i Norge i dag, men både
i strandsonen og på fjellet ser vi at den kan være truet.
Allemannsretten er heller ikke til
hinder for kommersiell bruk av utmark, men den setter noen begrensninger,
akkurat som den setter noen begrensninger på dem som skal utøve
allemannsretten, om å ta behørige hensyn, ikke forsøple og ikke
ødelegge – selvfølgelig.
Det er nok ikke slik at vi for all
framtid kan tenke oss at allemannsretten er vernet. Det kan tenkes
at noen kan ønske å rokke ved den framover. Da er en grunnlovfesting
en sikkerhetsventil som gjør at dersom man skal forandre underliggende
lovverk som kan rokke ved allemannsretten, må det i så fall stå
seg mot en grunnlovsbestemmelse som jeg og SV håper Stortinget vil
være med på å vedta.
Vi har diskutert ulike måter denne
allemannsretten kunne formuleres på i Grunnloven, og vi har landet
på at hensikten med formuleringene skal være en grunnlovsbestemmelse
som gir en plikt, og som begrenser handlefriheten til stat og kommuner
til å gjøre inngrep eller lovendringer som kan begrense allemannsretten.
Det har vært svært viktig for oss å gjøre det på den måten.
Vi fremmer litt ulike tekster. Den
ene lyder:
«Statens myndigheter skal sikre
og fremme allemannsretten og friluftslivets naturgrunnlag.»
Det er fra formålsparagrafen i friluftsloven.
Man kan tenke seg en formulering
etter det som i dag er Grunnloven § 117, om odels- og åsetesretten:
«Allemannsretten må ikke oppheves.»
Men den jeg liker aller best, og
som jeg håper Stortinget slutter seg til, er denne formuleringen,
som er lik på bokmål og nynorsk:
«Allemannsretten skal stå ved lag.»
Det mener jeg er en formulering
som på en veldig god måte tar inn i seg det som vi ønsker å oppnå
med dette forslaget: både å vise hvilken grunnleggende viktig verdi, også
for synet på hverandre i samfunnet, allemannsretten har vært, er
og vi ønsker at den skal være i framtida, og å ha et vern mot at
det skal kunne gjøres inngrep i allemannsretten framover. Hvis noen
vil gjøre det, må det i så fall gå over en stortingsperiode, slik
at man må fremme forslag som kan legges ut til folket, for allemannsretten
er folkets eiendom og en av de viktigste frihetene vi har.
Jeg er glad for den brede støtten
SV har fått til dette forslaget fra alle organisasjonene, og jeg
håper at Stortinget også kan slutte seg til dette i neste periode.
Da har vi konstituert en verdi og en rettighet som har formet oss
på en god måte.
Presidenten: Flere
har ikke bedt om ordet til grunnlovsforslag 2.
Karin Andersen (SV) [10:41:37]: Grunnlovsbehandling er viktige
saker. Det handler om noen av de aller viktigste verdiene, rettighetene
og begrensningene vi skal legge på statens myndighet, men også om
hvordan vi skal håndtere våre aller viktigste forpliktelser.
Den viktigste friheten et menneske
kan ha, må være å slippe ut av et område der livet er truet, og
inn i et område der man er trygg. Dette er grunnen til at SV og
Venstre ønsker at retten til «å søke og ta imot asyl mot forfølgelse» bør
stå i Grunnloven. Det er et anerkjent internasjonalt prinsipp. I
1948 vedtok FNs generalforsamling Verdenserklæringen om menneskerettigheter,
og der lyder artikkel 14 slik jeg nå nettopp siterte.
Asyl er ikke et helt presist juridisk
begrep, men betegnes som et fristed for personer som har behov for
beskyttelse mot forfølgelse på grunn av rase, religion, nasjonalitet,
medlemskap i en sosial gruppe eller en politisk oppfatning. Det
er konvensjonen om flyktningers rettslige stilling av 28. juli 1951,
flyktningkonvensjonen med tilleggsprotokoll fra 1967, som er den
mest sentrale internasjonale avtalen om beskyttelse mot forfølgelse
og overgrep. Norge er forpliktet av dette, også i dag. Konvensjonen
som jeg refererer til, inneholder bestemmelser om hvem som kan anses
som flyktning, hvilke rettigheter en flyktning har, og hvilke forpliktelser
staten har til å ta imot flyktninger og la dem søke asyl. En av
de mest sentrale bestemmelsene er retten til ikke å bli returnert
til områder hvor vedkommendes liv eller sikkerhet er i fare.
I vår tid er dette en sak som har
ekstra stor og aktuell betydning. Norge har, som jeg sa, i likhet
med resten av landene i Europa undertegnet flyktningkonvensjonen,
der vi forplikter oss til å ta imot folk som er på flukt, ikke til det
livet de hadde håpet på eller planlagt, kanskje ikke engang til
en plan B, men til en plan C eller D – en kriseløsning i en forferdelig
situasjon. I dag er det ingen rettferdig ansvarsdeling når det kommer
til verdens flyktningsituasjon. Den globale responskapasiteten,
eller hva jeg skal kalle det, er veldig svak. Noen tar mye ansvar,
andre lite.
Håndteringen av flyktningkatastrofen
– som ikke har rammet oss, men millioner av flyktninger verden over
– i veldig mange av de landene som har undertegnet flyktningkonvensjonen,
gir grunn til uro, uro fordi man håndterer den praktiske situasjonen
slik at den grunnleggende menneskerettigheten, nemlig å kunne søke
asyl, blir truet fordi man ikke kommer seg dit man kan søke asyl,
fordi de foranstaltningene landene har for å prøve å unngå å ta
dette ansvaret og skyve det over på naboland eller andre land, eller
jeg vet ikke hvem, er med på å undergrave denne rettigheten som
vi alle sammen har sluttet oss til og er forpliktet til.
Vi som fremmer dette forslaget,
mener at vi ikke kan trygge vår egen sivilisasjon ved å vende det
blinde øyet til mennesker som flykter fra krig, tyranner og religiøs
ekstremisme – når det oppstår et slikt kaos at vi håndterer det på
en måte som gjør at den grunnleggende retten til å søke asyl blir
truet. Det har tatt ett århundre og to verdenskriger å få menneskerettighetene
på plass. Dersom man virkelig ønsker å oppnå respekt og moralsk
troverdighet for dette, må rike og velutviklede samfunn som våre
europeiske samfunn kunne håndtere disse forpliktelsene også når
det kommer et større trykk på oss enn det vi har vært vant til.
Det er slik at utgangspunktet i
vår forpliktelse i dag er å finne både i FNs konvensjon og i Den
europeiske menneskerettighetskonvensjonen. Vi har forpliktelser
etter begge. Men det er ingen ny oppfinnelse. Historikerne sier at
konseptet om asyl har røtter helt tilbake til oldtidas Egypt, og
det har langt på vei blitt videreført gjennom historien. England
fikk sin første lov om asyl på 600-tallet, har jeg fått opplyst.
Å søke asyl er en menneskerett,
men ikke nødvendigvis å få det. Jeg vil understreke at det vi nå
fremmer forslag om, er at vi skal grunnlovfeste denne retten til
å søke asyl, for vi oppfatter at den er under sterkt press. Ja,
det er mange partier i denne salen, dessverre, som har tatt til
orde for å reforhandle flyktningkonvensjonen – mange partier jeg ikke
hadde ventet det av, har vært med på det. Man kan kanskje i ettertid
si at man har tenkt å forsterke den, men vi er i en verden der jeg
ikke tror man finner én annen internasjonal partner som vil være
med på det. Det å tenke seg at man skal gå inn og reforhandle flyktningkonvensjonen
i en situasjon som vi befinner oss i nå, er et sjansespill med den
– som jeg sa i min innledning – grunnleggende og viktigste rettigheten
et menneske kan ha, nemlig å komme ut av et område der livet er
truet, og inn i et område der man kan være trygg for at ingen tar
livet av en eller torturerer en.
Det er et alvorlig bakteppe for
dette forslaget som Venstre og SV fremmer, om å få asylretten inn
i Grunnloven. Vi mener det er nødvendig. Norge er i en presset og
vanskelig situasjon – ja, vi er det, det er vanskelig når det er mange
mennesker på flukt i verden. Det vil være vanskelig for europeiske
land å klare dette godt, det er vanskelig for Norge å klare dette
godt, men det er en forpliktelse vi har tatt på oss, og den må ikke
bli så utsatt for vær og vind som det den har vært den siste tida.
Da er jeg redd for at den ikke er noe verdt. Den aller viktigste
retten vi kan ha, nemlig retten til å kunne berge livet vårt, må
inn i Grunnloven.

Martin Kolberg (A) [10:49:50]: Jeg tar ordet for å gi uttrykk
for at jeg personlig støtter det forslaget som fremmes av Karin
Andersen her nå, og jeg vil arbeide for at også Arbeiderpartiet
vil støtte et slikt forslag. Det hører med til historien at da vi
hadde den store runden i forbindelse med voteringen over alle grunnlovsforslagene
i forbindelse med jubileet, var dette spørsmålet oppe. Arbeiderpartiet
støttet det den gangen, men det falt, dessverre.
Ved siden av all den gode argumentasjonen
som representanten Andersen har presentert for forslaget her, vil
jeg bare legge til at dette handler om et kjernepunkt i demokratiet,
nemlig humanismen. Et demokrati som ikke er i stand til å vise humanisme
overfor mennesker på flukt, er ikke et reelt demokrati. Det at vi
skal være en stat som bygger på demokrati og humanisme, er jo alle
enig i, men det settes på prøve ved mange anledninger, og ett av
disse feltene er det som representanten Karin Andersen beskriver her
nå. Vi kommer helt sikkert, som det blir sagt, til å gli inn i en
situasjon hvor dette kommer til å bli et institutt – som det heter.
Asylinstituttet, og retten til å søke asyl, kommer stadig til å
bli satt på prøve. Vi er dessverre inne i en politisk utvikling
også på vårt kontinent – som jo egentlig er demokratiets kontinent,
Europa – hvor politiske strømninger vil bygge murer og bygge nasjonalstater som
isolerer, på mange måter, og gjør det veldig vanskelig å være flyktning.
Det som disse kreftene ikke bryr seg om – for de bryr seg slett
ikke om det – men som vi som tilhører en annen politisk kultur,
bør bry oss om, er at dette til syvende og sist kommer til å ramme
oss selv, for med en antihumanistisk holdning også til asylretten
vil det gradvis oppstå så mye spenninger også på vårt kontinent
at det vil bli en helt uhåndterlig situasjon.
Det at man i Norge forhåpentligvis
grunnlovfester en slik rettighet, vil være et riktig skritt i en
annen retning, og det er ønskelig at Norge holder fanen høyt når
det gjelder humanisme og demokrati.
Presidenten: Flere
har ikke bedt om ordet til grunnlovsforslag 3.

Odd Omland (A) [10:53:03]: Matjorda er en viktig naturressurs
som vi må verne for framtidige generasjoner, og jeg mener at det
trengs et sterkere vern enn i dag. Jeg har derfor gleden av å være
medforslagsstiller til et forslag om å endre § 112 i Grunnloven,
slik at matjordressursene kan sikres grunnlovsvern.
I en verden der befolkningen stadig
øker, og der klimaendringer i mange områder fører til vanskeligere
betingelser for jordbruket, er vi avhengige av å ta vare på mest
mulig dyrkbar mark. Dette er også viktig ut fra hensynet til beredskap.
Norge er blant de landene i verden
som har minst matjord per innbygger, faktisk er under 3 pst. av
Norges totalareal dyrket jord. I løpet av de siste 50 årene er over
1 million dekar omdisponert til andre formål enn matproduksjon.
Det at matjorda er en så viktig, men likevel begrenset, nasjonal
ressurs, tilsier at noe må gjøres. Vi må ta vare på mest mulig matjord
for å nå målet om økt norsk matproduksjon. Norge har samtidig svært
lite dyrkingsreserver på de beste arealene som egner seg for dyrking
av korn. Det er bare om lag 1,3 pst. av totalarealet her i landet som
egner seg for dyrking av korn.
Gjennom mange år har vi sett at
det er et sterkt press mot matjordressursene. De fleste byer og
tettsteder i Norge med befolkningsvekst er omkranset av dyrket jord.
Mye av den beste jorda ligger der hvor utbyggingspresset er størst. Kombinert
med ønsket om en mest mulig samlet utbygging rundt eksisterende
byer og tettsteder skaper det utfordringer i arbeidet med å ivareta
jordressursene for framtida.
Jordvernet står sterkt blant de
fleste nordmenn. En undersøkelse som Landbrukets Utredningskontor
og Respons gjorde for Bondelaget i 2011, viste at 86 pst. mener det
er svært viktig eller ganske viktig å ta vare på matjorda, og 46
pst. ønsker et sterkere vern. Til tross for dette viser statistikken
for 2015 fra SSB at det likevel ble omdisponert 12 600 dekar dyrket
og dyrkbar jord til andre formål enn landbruk – fordelt på 6 300
dekar dyrket jord og 6 300 dyrkbar jord.
Stortinget vedtok høsten 2015 en
ambisiøs jordvernstrategi med konkrete mål og tiltak. Stortinget
samlet seg om at årlig mål for omdisponering av dyrket mark skulle settes
til 4 000 dekar innen 2020. Høyre–Fremskrittsparti-regjeringen foreslo
til sammenligning å videreføre dagens mål på 6 000 dekar. For å
nå disse målene ble regjeringen utfordret av et samlet storting
på å levere på en rekke områder. Blant annet skulle det i revidert
nasjonalbudsjett for 2016 legges fram positive virkemidler for kommunene som
ville gjøre det enklere å unngå utbygging av dyrket mark. Men regjeringen
leverte ikke. Det skulle også etableres et skolerings- og tiltaksprogram
for lokalpolitikere i norske kommuner i løpet av 2016 knyttet til
ivaretakelse av dyrket og dyrkbar jord. Heller ikke på det området
leverte regjeringen.
Stortinget ba også regjeringen om
å utrede om fylkeskommunen skulle få en større rolle i planarbeidet
relatert til jordvern, og vurdere utvidet meldeplikt for kommunene til
Fylkesmannen ved omdisponering av dyrket mark, og komme tilbake
til Stortinget med forslag i løpet av 2016.
På punkt etter punkt savner vi oppfølging
fra regjeringen, og derfor var det i forbindelse med fjorårets jordbruksoppgjør
et flertall i Stortinget som slo fast at strategien ikke var fulgt
opp i tilstrekkelig grad fra regjeringens side. Og da forslaget
til ny plan- og bygningslov kom til Stortinget i vinter, lå det
forslag der som ville ha svekket jordvernet. Stortinget måtte ta
grep og ville at hensynet til jordvern skulle tas inn i loven.
Heretter skal det også tas hensyn
til jordvern i loven når kommunene gir dispensasjon. Regjeringen
argumenterte på sin side med forenkling. Stortingets ambisiøse mål
og kravet om et sterkt jordvern så ut til å være glemt.
Vi ser også at konsesjonsloven er
under press. Konsesjonsloven, med bo- og driveplikt, er etter mitt
syn en viktig brikke for å holde matjorda i hevd for framtidige
generasjoner.
Med Høyre og Fremskrittspartiet
i regjering har matjorda ikke fått tilstrekkelig vern. Jeg er derfor
glad for at representanter fra flere partier, SV, Senterpartiet,
Kristelig Folkeparti og Venstre, står sammen med Arbeiderpartiets representanter
om dette forslaget. Helt konkret foreslås det å endre ordlyden i
§ 112 i Grunnloven slik at vern av matjordressursene blir spesifikt
nevnt i paragrafen. Ny ordlyd blir som følger:
«Naturens ressurser, herunder matjordressurser, skal
disponeres ut fra en langsiktig og allsidig betraktning som ivaretar
denne rett også for etterslekten.»
Etter mitt syn vil en grunnlovfesting
av vern av matjorda være et viktig bidrag for å sikre matjorda for
framtidas generasjoner, og for at vi skal kunne produsere mer mat her
i landet i framtida, i tråd med det som er våre målsettinger.
Presidenten: Flere
har ikke bedt om ordet til grunnlovsforslag 24.

Michael Tetzschner (H) [11:00:11]: Slik det ble referert
fra presidenten nå, burde jo Stortinget kunne slutte seg til bare
ved den positive intonasjon, for hvem er vel mot for sterke inngrep
overfor borgerne? Men det krever en liten begrunnelse for hvorfor
vi ønsker at dette skal inn i Grunnloven. Med vi så mener jeg representantene
Erik Skutle, Gunnar Gundersen, Bente Stein Mathisen og Heidi Nordby
Lunde i tillegg til meg selv. Endringen vi ser for oss, er å endre
Grunnloven § 98 sålydende:
«Ingen lov, forskrift eller vedtak
må gripe inn i en borgers frihetssfære dersom inngrepet er uforholdsmessig.
Ved vurderingen av hva som er uforholdsmessig skal det ses hen til
den enkeltes ulempe veid opp mot nytten som begrunner inngrepet.
Det skal tas i betraktning om inngrepet er egnet, om det er nødvendig,
og om det finnes mindre inngripende virkemidler for å oppnå tilsvarende
nytte.»
I rettsteorien hevdes det av og
til at det allerede finnes et såkalt forholdsmessighetsprinsipp
når en diskuterer hvilke grenser som må settes for staten for å
beskytte et kjerneområde av borgernes frihet mot urimelige inngrep. Et
moderne, komplisert samfunn har behov for reguleringer som også
griper inn i vårt liv, i enkeltpersoners frihetssfære. Ønsket om
samfunnsregulering kommer ofte i konflikt med personlig handlefrihet.
Særlig innen norsk forvaltningsrett
har det vært ulike syn på om det finnes noe slikt prinsipp, eller
om det her heller er tale om et samlebegrep som innbefatter henvisning
til forskjelligartete rettsgrunnsetninger som har det til felles
at de skal stå som et vern for borgerne når staten går for langt.
Forslagsstillerne påpeker at vår
rettsutvikling påvirkes av andre, eksterne rettsdannelser slik som
utvikling av folkeretten, menneskerettighetene og EU-retten, som
alle etter hvert har fått økende plass i det norske rettskildebildet. På
de områder som implementerer EU-retten direkte gjennom EØS-avtalen,
vil det heller ikke være tvil om dette, men også på andre områder
vil man kunne se påvirkningen.
Forslagsstillerne mener at det er
behov for å avklare et forholdsmessighetsprinsipp som et anerkjent
rettsprinsipp ved å gi dette en uttrykkelig hjemmel som en grunnleggende
rettsnorm i vår grunnlov. Dette betyr at et krav til forholdsmessighet
ikke bare blir et krav til innholdet i forvaltningsavgjørelser,
men at det også blir en overordnet norm for beskyttelse av den enkelte
borger i all offentlig regelproduksjon som griper inn i borgernes
handlefrihet, enten det kalles lov eller forskrift.
Forslagsstillerne viser også til
følgende eksempler på at utviklingen på noen felter har gjort behovet
for en slik overordnet begrensning av offentlig maktutøvelse mer
aktuelt enn før: ileggelse av administrative straffer samt økt bruk
av fullmaktslovgivning.
Til det første kan vi konstatere
at de administrative ilagte straffer har økt kolossalt i omfang.
Det vil si at vedtak om sanksjoner for å hindre eller motvirke enkeltpersoners eller
juridiske personers atferd skjer ved administrative beslutninger
og med trussel om straff.
Det er forslagsstillernes intensjon
med forslaget å kreve en innholdsmessig forutgående kvalitetssikring
som fører til at det i mindre grad treffes vedtak som virker uforholdsmessige
overfor de borgere og juridiske personer som rammes av byrdefulle
inngrep. Samtidig vil det bli enklere å bringe inn mothensyn mot
inngripende regulering fra borgernes perspektiv allerede når reglene
utformes. Det er særlig den delen av forholdsmessighetsvurderingen
som går ut på at det er den aktuelle offentlige instans som har oppgaven
med å forsikre seg om at delkravene til forholdsmessighet skal oppfylles
eller er oppfylt.
Her vil sentrale vurderingstemaer
være for det første om tiltaket er en uforholdsmessig byrde for
den enkelte vurdert opp mot viktigheten av målrealisering for samfunnet,
slik at det oppstår et uomtvistelig og håndgripelig nytteoverskudd.
For det andre om tiltaket er egnet til nå de mål som begrunner det.
Og for det tredje om tiltaket er nødvendig for å oppnå målene som
begrunner inngrepet, eller om det foreligger alternative virkemidler,
kanskje litt dyrere, men som i hvert fall er mindre inngripende
enn de som velges.
En grunnleggende rettsnorm om krav
til forholdsmessighet vil forsterke borgerperspektivet i forberedelsen
av nødvendig, men inngripende samfunnsregulering. Samtidig vil dette
være en norm for etterprøving av at inngrepet er gjort så skånsomt
som mulig overfor den enkelte, sett i forhold til de samfunnsmessige
fordelene.
Forslagsstillerne viser til at det
bare er forskrifter fastsatt i statsråd som ligger innenfor Stortingets
praktiske muligheter til å kontrollere, da disse inngår som en del
av statsrådets protokoller og følgelig er tilgjengelig som en del
av kontrollkomiteens gjennomgang av statsrådsprotokollene.
Det er imidlertid bare en liten
andel av forskriftene som fastsettes på denne måten. Den folkevalgte
kontrollen med lovgivningsvirksomhet «under radaren» knytter seg
særlig til forskrifter fastsatt av departementet etter delegert
fullmakt.
Forslagsstillerne ser ikke på den
foreslåtte grunnlovsbestemmelse som et endegyldig svar på mangler
i den parlamentariske kontroll med delegert lovgivningsmyndighet som
i stigende grad skjer utenfor sentraladministrasjonen. Forslaget
vil imidlertid avhjelpe på den delen av forvaltningsvedtakene som
retter seg mot enkeltpersoner på to måter: Vernet mot urimelige
utslag av forvaltningsmakt som innebærer uforholdsmessige inngrep,
vil bli konkret styrket, mens en uforholdsmessighetsstandard vil
pålegge forvaltningen større aktsomhet i utformingen av nytt regelverk.
Vi må huske på at i dag så treffes
ni av ti beslutninger om rettsanvendelse ikke av domstolene, men
av forvaltningen i stat og kommune, mens den siste tiendedelen som nevnt
er saker for domstolene. Et uttrykt forholdsmessighetsprinsipp vil
kunne lette etterprøvbarheten av forvaltningens delegerte lovgivningskompetanse
i tillegg til enkeltvedtakene, rett og slett av den grunn at de
skaper frirom for den enkeltes frihetssfære som ikke kan krenkes.
Presidenten: Flere
har ikke bedt om ordet til grunnlovsforslag 17.
Michael Tetzschner (H) [11:07:38]: Det gjelder et grunnlovsforslag
fremsatt av Per Olaf Lundteigen, Erik Skutle og undertegnede. Og
det gjelder en endring og språklig presisering av bestemmelsen om
domstolenes prøvelsesrett Grunnloven § 89. Dagens grunnlovsbestemmelse
om domstolskontroll ble vedtatt her i Stortinget så sent som 1. juni
2015. Bestemmelsen lyder:
«I saker som reises for domstolene,
har domstolene rett og plikt til å prøve om lover og andre beslutninger
truffet av statens myndigheter strider mot Grunnloven.»
Forslaget om å ta en slik bestemmelse
inn i Grunnlovens tekst ble for det første fremmet som en del av
menneskerettighetskatalogen, den såkalte nye del E i forbindelse
med grunnlovsrevisjonen i 2014, men ble utsatt og hentet frem igjen
i forbindelse med at vi feiret jubileum for Høyesterett, vi feiret
200-årsjubileet våren 2015.
Intensjonen bak forslaget er ikke
å innføre noe nytt i vår forfatningsrett, men å la de reglene komme
til uttrykk som var utviklet som konstitusjonell sedvanerett, også
når det gjaldt domstolskontroll med lover og forvaltningsvedtak, en
rettssedvane som hadde vokst gjennom en konsistent praksis gjennom
nærmere 150 år.
I samsvar med dette inneholdt innstillingen
fra kontroll- og konstitusjonskomiteen viktige bemerkninger om hvordan
den nye bestemmelsen skulle tolkes for å oppfylle formålet om å
kodifisere, altså skrive på papiret, en ordning som allerede hadde
vært praktisert gjennom mange år. På enkelte punkter innebar dette
presiseringer som var nødvendige for å unngå at bestemmelsen kunne
gi grunnlag for en ny og avvikende tolkning og praksis som Stortinget
ikke hadde forutsatt.
Nærværende forslag om å endre teksten
i § 89 berører ikke det som har vært Stortingets prinsipp for domstolskontroll,
og som man ønsket å gi uttrykk for i Grunnlovens tekst. I samsvar
med formålet om å grunnlovfeste den etablerte ordningen tar forslaget
heller ikke sikte på å endre bestemmelsens saklige rekkevidde. Formålet
er utelukkende å gjøre det mulig for det storting som skal velges
i september 2017, å bringe paragrafens ordlyd bedre i samsvar med
dens tilsiktede meningsinnhold. En slik endring kan i første rekke
begrunnes ut fra et ønske om at nettopp Grunnlovens tekst så langt
som råd er, skal kunne leses av alle på en slik måte at den gir
best mulig uttrykk for grunnlovsbestemmelsens sentrale innhold.
Som uttrykk for dette systemet for domstolskontroll som den tar
sikte på å grunnlovfeste, har dagens formuleringer i Grunnloven § 89
flere svakheter, dels på grunn av det man faktisk sier, men også
på grunn av viktige sider av systemet som ikke er kommet til uttrykk.
Dette er uheldig fordi grunnlovsteksten dermed ikke tilbyr leseren
dekkende nok veiledning om dens «reelle» mening.
Ønsket om bedre samsvar mellom ordlyd
og reelt innhold er i seg selv tilstrekkelig til å begrunne den
foreslåtte grunnlovsendringen. Men på et enkelt punkt som juristene kaller
«abstrakt kontroll» med lover, vil forslaget i tillegg kunne begrunnes
i et ønske om å unngå at de formuleringer som ble valgt i juni 2015,
kunne tjene som grunnlag for å utvikle domstolskontrollen i en retning
som er fremmed for norsk rettstradisjon og for forholdet mellom
domstoler og dagens politikk.
De alternative forslagene, som finnes
inntatt i heftet i varianter fra A til H, og som jeg ikke skal forlenge
innlegget med å gå i detalj om, vil på ulike måter rette de vesentligste
uklarhetene i forhold til dagens tekst.
For det første vil forslagene klargjøre
at det ikke er loven som sådan som er gjenstand for domstolenes
kontroll, slik ordlyden nå kunne åpne for eller tyde på. Slik «abstrakt
kontroll» er et typisk kjennetegn for spesialiserte konstitusjonsdomstoler
som man i dag finner i mange andre stater i og utenfor Europa. Det
norske systemet for domstolskontroll har alltid rettet seg mot lovens
anvendelse i den enkelte sak. Det er det som kalles «konkret kontroll»,
og det er utvilsomt dette Stortinget også tok sikte på da man grunnlovfestet
dagens § 89. Det er også i samsvar med tilsvarende bestemmelse i
Sverige, f.eks. Regjeringsformens kap. 11 § 14, som også uttrykkelig
har tjent som forbilde for bestemmelsen.
For det andre vil forslagene tydeliggjøre
at domstolskontrollen med forvaltningen ikke bare gjelder regjeringens
og forvaltningsapparatets respekt for Grunnloven, men at den også
omfatter forvaltningens binding til loven, det er det som kalles
legalitetskontroll. I praksis er legalitetskontrollen langt viktigere
enn domstolskontroll med at forvaltningsapparatet holder seg innenfor
Grunnlovens grenser. Dette tilsier i seg selv at bestemmelsen bør
endres så snart det er praktisk mulig. Domstolene skal også kontrollere
at underordnede forvaltningsorganer holder seg innenfor de rammer
som følger av forskrifter mv. som er fastsatt av overordnet organ.
Ut fra ønsket om en kort og enkel grunnlovstekst nøyer forslagene
seg likevel med å nevne domstolskontrollen med forvaltningens legalitet. Kontrollen
med at også overordnede forskrifter mv. blir respektert, kan problemfritt
tolkes inn i begrepet lov, «landets lover», forstått som bindende
rettsregler utenfor Grunnloven selv.
For det tredje vil forslagene klargjøre
at kontrollen ikke bare gjelder beslutninger av «statens myndigheter»,
men også alle avgjørelser som treffes under utøving av offentlig
myndighet. Man kan jo her tenke på at også kommunale vedtak til
syvende og sist er avledet statsmakt. At kontrollen både omfatter
kommuner mv. og private organisasjoner mv. som utøver offentlig
myndighet i kraft av lov, er utvilsomt allerede i dag. Det beste
ville være om denne viktige siden av systemet også kom til uttrykk
i Grunnlovens tekst.
Hvis det er et av alternativene
som forslagsstillerne ønsker å fremheve som særlig egnet til å løse
disse problemene som nevnt, vil man peke på det første alternativet,
A, men til en viss grad også alternativ B, som vil ivareta de ovennevnte
behov og dessuten klargjøre at domstolskontroll omfatter alle beslutninger
som kan representere brudd på Grunnloven eller landets lover – ikke
bare beslutninger som er truffet av «statens myndigheter», som er
dagens tekst, eller under utøving av offentlig myndighet, som er de
øvrige forslagene. Dermed vil det tre bedre frem at domstolene også
skal påse at grunnlovsbestemmelser som må tolkes slik at de begrenser
privates handlefrihet, blir respektert når den saken de har til
behandling, gjør det nødvendig. Et kjent eksempel er de grenser
som Grunnloven § 100 setter for både offentlige og private arbeidsgiveres rett
til å begrense ansattes ytringsfrihet.
Det enkleste alternativet, A, dekker
dermed alle de nevnte behov for en mer dekkende, og i en viss forstand sannere,
formulering. De øvrige alternativer dekker alle de tre førstnevnte
behovene for grunnlovsendring. Også for de stortingsrepresentanter
som ønsker å legge seg så nært opp til dagens formulering som mulig,
vil det da være mulig å hente frem den tidligere formuleringen om
domstolenes rett og plikt, slik at også dette synet kan ivaretas.
Men vi mener som sagt at denne presiseringen ville være en vinning
for Grunnloven, dens lesbarhet og dens anvendelse.
Presidenten: Flere
har ikke bedt om ordet til grunnlovsforslag 19.

Michael Tetzschner (H) [11:15:57]: Dette forslaget, som er
inntatt i Dokument 12 som grunnlovsforslag 36, er fremmet av representantene
Svein Flåtten, Bente Stein Mathisen, Nils Aage Jegstad og undertegnede,
og det er, som presidenten refererte, et nytt tredje ledd i Grunnloven § 95
om at staten ikke skal kunne skatte- og avgiftsbelegge rettslige
tjenester for saker som skal avgjøres av domstolene.
Forslagsstillerne mener at man ved
grunnlovsrevisjonen i 2014 ikke i tilstrekkelig grad overveide hensynet
bak den opprinnelige bestemmelsen da man skrev den tidligere bestemmelsen
i § 98 ut av Grunnloven, prinsippet om at staten ikke måtte avgiftsbelegge
adgangen til rettshjelp.
Hensikten med forslaget er for det
første at folk ikke skal måtte betale merverdiavgift som legges
på rettsgebyrene, altså en avgift på gebyr. Men de skal heller ikke
risikere å måtte betale merverdiavgift på advokatenes salærer når
disse er betaling for tjenester advokatene utfører i forbindelse
med arbeidet med rettssaker. En person som henvender seg til en
advokat og ber om advokatens bistand for å fremme f.eks. et erstatningskrav,
må betale advokaten et honorar som i dag medfører et tillegg på
25 pst. merverdiavgift. Forslagsstillerne mener det ikke er rimelig
at staten skal tjene på denne statlige virksomhet som rettspleien er,
og ekstra grelt synes forslagsstillerne det blir når man ser dette
misforhold opp mot motparten, hvis denne motparten er staten.
Før endringen i 2014 lød Grunnloven
§ 98:
«Med Sportler, som erlægges til
Rettens Betjente, bør ingen Afgifter til Statskassen være forbundne.»
Bestemmelsen hadde da stått uforandret
i Grunnloven siden den ble vedtatt i 1814. Bestemmelsen har gjennom tiden
vært foreslått opphevet en rekke ganger, men Stortinget har vært
tilbakeholden med å vedta endringer. Dette kan ses i sammenheng
med den til da gjeldende norske grunnlovskonservatismen som ga seg
mange utslag, i både endringspraksis og tolkningstradisjon. En mer
frimodig tolkning er at man etter hvert ikke forsto hva bestemmelsen
omfattet, på grunn av vanskelig tilgjengelig språk. Men det var
altså et ønske om å bevare de historiske linjene tilbake til 1814
og bevare synlige bevis på Grunnlovens alder i Grunnloven.
Dette hensynet er ikke lenger til
stede, men når det gjelder innholdet, så var beskyttelsen mot avgiftsbelegging
av rettstjenester allerede fremme i det Adler-Falsenske grunnlovsutkast,
som i § 152 hadde en bestemmelse som lød slik:
«Da Retfærdigheden bør administreres
uden Betaling, saa bør der, saasnart muligt, skee Forslag til alle
Rets-Sportlers Ophævelse.»
Bestemmelsens forhistorie viser
at den skulle fremme rettssikkerheten. Det var borgernes frihet
og rett til en rimelig rettspleie som lå bak bestemmelsen. Dessuten
bygget den på at staten ikke skulle profitere på rettspleien. Endringene
i uttrykksmåten som skjedde under forberedelsene, må oppfattes som
et forsøk på å uttrykke korrekt hva som skulle være meningen. Sportler
var godtgjørelse for utførelsen av rettslige tjenester. Disse tjenestene
ble utført av «Rettens Betjente». Etter datidens språkbruk hørte blant
andre dommerne og prokuratorene – som vi i dag ville kalle sakførere
og advokater – til disse.
Da sportelreglementet ble opphevet
ved lov av 13. september 1830, inneholdt den nye loven bestemmelser
først og fremst om sorenskrivernes rett til sportler. Sorenskriverne
sto nevnt først i loven, og snart skulle et annet inntrykk av bestemmelsen
i § 98 festne seg. Bestemmelsen fikk navnet «sorenskriverparagrafen».
Begrunnelsen for bestemmelsen ble
etter hvert oppfattet som en beskyttelse av sorenskrivernes inntekter
og med det også dommernes uavhengighet. Det er mulig at dette også
var tanken bak bestemmelsen da den ble gitt, men det har neppe vært
den primære begrunnelsen for regelen. Dens bakgrunn i den franske
konstitusjon av 1790 og veien frem til dens endelige utforming i
17. mai-grunnloven viser klart at det var ønske om at staten ved
sine skatter og avgifter ikke skulle fordyre rettspleien. I pakt
med eidsvollsmennenes pragmatiske tilnærming til grunnlovgivningen
fikk prinsippet om fri rettspleie en konkret og praktisk utforming.
Denne skulle imidlertid snart føre til at bestemmelsen mistet sin
praktiske betydning.
Da Stortinget opphevet bestemmelsen
i 2014, var begrunnelsen at den bare hadde historisk interesse.
Den ble satt i sammenheng med prinsippet om domstolenes selvstendige
stilling og ble ansett unødvendig da dette prinsippet skulle komme
klarere til uttrykk i en ny bestemmelse. Man kan lese nærmere om
dette i Dokument nr. 16 for 2011–2012, s. 118–119, og i Innst. 186 S
for 2013–2014, s. 21.
At bestemmelsens prinsipielle og
idémessige grunnlag også var at staten ikke skulle tjene på rettspleien,
ble ikke problematisert under arbeidet med den anselige mengden av
endringer som fant sted i forbindelse med 2014-jubileet.
At advokattjenester i dag generelt
er belagt med merverdiavgift, er tatt opp av Advokatforeningen,
men det har ikke ført til noen endringer i avgiftslovgivningen.
Sivilombudsmannen tok spørsmålet opp av eget tiltak, som man f.eks.
kan se på ombudsmannens årsmelding gjennom tidene. Det betyr at
advokattjenester generelt er pålagt en avgift på 25 pst. For den
vanlige kvinne og mann vil et tillegg på 25 pst. til det som betales
til advokaten, være en betydelig økonomisk belastning. For advokaten,
som kan trekke fra dette beløpet i sin virksomhet, betyr ikke dette noe
særlig. Det oppstår imidlertid også en urimelig ulikhet mellom næringsdrivende
klienter som kan trekke fra advokatutgifter og dermed redusere grunnlaget
for sin beskatning, og de privatpersoner som betaler avgiften av
allerede beskattede midler for å få fremmet sin sak på betryggende vis.
Nå som den gamle bestemmelsen om
sportler er opphevet, er det fortsatt et spørsmål om ikke en avgiftsfri
tilgang til rettspleien er en del av Grunnlovens ånd og prinsipper, jf.
Grunnloven § 121. Paragraf 98 hadde som nevnt sitt forbilde i den
franske forfatningen av 1791, og etter denne skulle rettspleien
være gratis. I dag heter det i Grunnloven § 95:
«Enhver har rett til å få sin sak
avgjort av en uavhengig og upartisk domstol innen rimelig tid. Rettergangen
skal være rettferdig og offentlig.»
Men det er etter forslagsstillernes
mening ikke rettferdig og ikke rimelig at staten legger en skatt
på 25 pst. på det den alminnelige kvinne og mann skal betale til
sin advokat i en tvist som behandles av domstolene. Dette betyr at
staten nå nettopp tjener på rettspleien og dermed gjør det tyngre
og vanskeligere for den vanlige borger å få adgang til domstolene.
Presidenten: Flere
har ikke bedt om ordet til grunnlovsforslag 36.
Erlend Wiborg (FrP) [11:23:44]: På vegne av representanten
Ulf Leirstein og undertegnede har jeg den glede å presentere forslaget,
som er viktig prinsipielt. Jeg gleder meg også til videre debatt
senere.
Tiden er moden for at folket får
større makt, større medbestemmelse og innflytelse over demokratiet
i Norge. Derfor fremmer Fremskrittspartiet et grunnlovsforslag som gjør
at viktige saker vil kunne avgjøres gjennom folkeavstemning. Det
er viktig og riktig at politikerne lytter til folket i større grad
enn i dag. Dersom folket ikke føler at politikk er noe som angår
dem direkte, vil dette ha store konsekvenser for demokratiet som
sådan. Vi har allerede sett folkeoppgjør som skyldes at politikerne
har beveget seg for langt fra folket – både i brexit og i det amerikanske
presidentvalget. Fremskrittspartiet mener det er på høy tid at folket
får større innflytelse over norsk politikk.
Behovet for folkeavstemninger er
særlig stort hvis det dukker opp nye problemstillinger midt i en
valgperiode. Det kan være problemstillinger som ingen partier har
omtalt i sine partiprogrammer, og som velgerne derfor ikke har hatt
anledning til å påvirke overhodet – det er rett og slett ingen partier
å stemme på som har tatt stilling til denne nye problemstillingen.
I en slik situasjon har ikke folkets representanter fått det nødvendige
mandat fra velgerne til å gjennomføre en endring. Da er det spesielt
viktig at folket får anledning til å delta i demokratiet gjennom
en direkte og bindende folkeavstemning.
Det er sant at Stortinget allerede
kan bestemme at det skal avholdes rådgivende folkeavstemning om
ethvert spørsmål. Disse folkeavstemningene er likevel ikke bindende,
noe Fremskrittspartiet mener er prinsipielt galt. Har folket fattet
en beslutning gjennom en folkeavstemning, ville det være direkte
udemokratisk om politikerne likevel ignorerer resultatet av folkeavstemningen.
Et annet problem er at folkeavstemning etter dagens regler krever
at et flertall av stortingsrepresentantene støtter at saken skal
avgjøres i en folkeavstemning. Det innebærer at folkeavstemningsalternativet
praktisk talt er blokkert, med EU-saken som det eneste unntaket.
Skal folkeavstemningen få noen praktisk
betydning som korrektiv til det representative demokrati, må et mindretall
derfor kunne kreve folkeavstemning. På denne måten blir folkeavstemningsinstituttet
en reell demokratisering, samtidig som initiativet i prosessen forblir
hos folkets representanter.
Grunnlovsforslaget går ut på at
en tredjedel av Stortingets representanter innen en viss frist skal
kunne kreve at visse vedtak i Stortinget blir lagt ut til en folkeavstemning. Dersom
det er flertall mot vedtaket, forkastes forslaget. Resultatet av
folkeavstemningen vil være bindende. Det dreier seg med andre ord
ikke om å gi folket en rett til å kreve at visse saker skal tas
opp til folkeavstemning, såkalt folkeinitiativ, men om en rett for
et mindretall i Stortinget til å spørre folket til råds om forslag
som allerede er vedtatt, og da i håp om at vedtaket skal bli omgjort.
Forslaget inneholder selvsagt en
rekke avgrensninger, bl.a. knyttet til statsbudsjettvedtak. Forslaget
er likevel ikke ment å stenge for at Stortinget gjennom alminnelig vedtak
kan gjennomføre folkeavstemninger også på de områdene der Stortinget
anser dette som hensiktsmessig, med et flertall av Stortinget.
Norge har et indirekte demokrati
ved at folket velger representanter til å fatte avgjørelser i folkevalgte
organer. Dette gjelder i både kommunestyrer, fylkesting og Stortinget.
Direkte demokrati er en demokratisk styreform der folket direkte
har rett til å være med på å fatte beslutninger uten å arbeide innenfor
rammene av et representativt styresett. Et indirekte demokrati,
slik vi har i Norge, er en god ordning, men demokratiet vil imidlertid
bli styrket gjennom flere innslag av direkte demokrati gjennom folkeavstemninger
i større saker. Dette vil skape et stort engasjement i befolkningen
og gi alle stemmeberettigede mulighet til å beholde eller forkaste
et stortingsvedtak.
Sveits har en form for direkte demokrati
med hyppige folkeavstemninger. Man kan ha forskjellig oppfatning
av hvordan det i utgangspunktet fungerer, og en utfordring med modellen
i Sveits kan man si er at parlamentet og regjeringen dermed har
mindre makt. Fordelen er at innbyggerne til gjengjeld får mer makt.
Forslaget vi fremmer her i dag, bygger på den danske modellen, som
er en mildere form, men som også kan sies å ha vært fornuftig og
god.
Det har vært avholdt seks rådgivende
landsomfattende folkeavstemninger i Norge. De to første i 1905 om
styreform og unionsoppløsningen, deretter i 1919, hvor det gjennom
folkeavstemningen ble innført brennevinsforbud, og i 1926, da det
samme forbudet ble opphevet. Og så har vi de to siste om EF og EU
i 1972 og 1994. Det at folket får si sin mening direkte i større
saker gjennom en folkeavstemning fremfor kun gjennom indirekte valgte
representanter, handler om å styrke demokratiet, og vi legitimerer
vår styreform ytterligere. Vi politikere skal ikke glemme at vi
sitter som folkets representanter, og vi som politikere bør derfor
ikke være redde for å lytte til folkets mening og rette oss etter
folkemeningen.
Per Olaf Lundteigen (Sp) [11:30:26]: Jeg skal gi en kort
presentasjon av grunnlovsforslag 43, framsatt av Kjersti Toppe og
undertegnede. Forslaget lyder:
«§ 49 nytt andre ledd skal lyde:
Folket kan gjennom folkeavstemning
sette til side nye lovvedtak og vedtak om Norges tilslutning til traktater.
En slik folkeavstemning skal avholdes dersom minst 100 000 statsborgere
krever det. Folkeavstemningen er gyldig dersom minst 40 prosent av
de stemmeberettigede har stemt.
§ 49 andre ledd blir nytt tredje
ledd.»
Nye lovvedtak og vedtak om tilslutning
til traktater kan ved flertall i en slik folkeavstemning settes
til side. Det gjelder altså ikke økonomiske saker, bl.a. Det gjelder
bare lovvedtak og vedtak om Norges tilslutning til traktater.
Dette er et forslag om etterfølgende
korrigerende folkeavstemning for å sette til side nye lovvedtak
og vedtak om Norges tilslutning til traktater, altså et annet forslag
enn det som Åslaug Haga og Marit Arnstad fremmet, og som ble behandlet
i Innst. S. nr. 112 for 2007–2008.
Vi viser til at hensikten er å gi
folk en sikkerhetsventil i tilfelle stortingsflertallet er i utakt
med folkemeningen. Dette er i overenstemmelse med folkesuverenitetsprinsippet.
Det reparerer de situasjoner der partisystemet ved hjelp av partipisken
utløser parlamentariske feil. De store partiene trumfer eksempelvis
gjennom et vedtak på tross av at det ikke finnes flertall blant
folk for forslaget, slik at det ikke ville blitt vedtatt om stortingsrepresentantene
var fristilt. Den etterfølgende folkeavstemning vil vise om Stortingets
vedtak ga et sant bilde av folkeopinionen eller ei.
For å kunne kreve gjennomføring
av folkeavstemning må minst 100 000 statsborgere kreve det, altså
et folkeinitiativ. Folkeavstemningen er gyldig dersom minst 40 pst. av
de stemmeberettigede har stemt. Det er svært strenge krav, fordi
det må ligge en folkebevegelse bak kravet, slik vi har formulert
det. Dersom det så er flertall i folkeavstemningen, settes vedtakene
til side.
Det er inspirert av det sveitsiske
systemet. Det er laget ut fra norske forhold, og det er som sagt
høye krav til deltakelse for å fremme en slik folkeavstemning, som
altså skal kunne sette til side nye lovvedtak og vedtak om Norges
tilslutning til traktater.
Marit Nybakk hadde her overtatt
presidentplassen.
Ulf Leirstein (FrP) [11:33:47]: Primært har jeg tenkt å kommentere
det grunnlovsforslaget jeg selv har fremmet sammen med representanten
Erlend Wiborg, men jeg har også lyst til å si at jeg synes det er
spennende tanker Senterpartiets representanter, Lundteigen og Toppe,
legger fram i sitt forslag. At vi kan få reelle diskusjoner i Stortinget
knyttet til økt bruk av folkeavstemninger, er noe jeg hilser velkommen.
Jeg tror det er sunt for demokratiet at vi tar den typen debatter
også knyttet til Grunnloven.
Demokrati betyr folkestyre, og det
er derfor naturlig med en sikkerhetsventil som lar folket ta den
endelige avgjørelsen i større saker. Det finnes gode eksempler på
rike og velfungerende demokratier som lar innbyggerne delta direkte
i demokratiet gjennom folkeavstemninger. Et eksempel er Sveits,
som begge foregående representanter nevnte i sine innlegg. Fra 1848
til slutten av 2004 ble det holdt til sammen 531 føderale folkeavstemninger
i Sveits, og det blir fortsatt holdt jevnlige folkeavstemninger
om viktige samfunnsspørsmål. Det er slik i det systemet at en viss
andel av innbyggerne kan kreve å få saker lagt fram for folkeavstemning,
som parlamentet da må følge opp. Det er et direkte demokrati, som
fungerer, som har satt seg, og som har vært utprøvd gjennom mange
år i Sveits.
Å tro at vi kan gjøre det samme
i Norge over natten, har jeg ingen tro på. Jeg tror selvfølgelig
at vi må gå litt mer varsomt fram, men at vi i hvert fall har en
noe større åpning for gjennom Grunnloven å starte med flere folkeavstemninger
enn kun de seks gangene vi har hatt det, som representanten Wiborg
nevnte. Jeg synes det er en god idé at vi kan gå noen skritt videre.
Det legger også grunnlovsforslaget opp til.
Det å gi folket mer makt kan oppleves
brysomt av enkelte politikere. Jeg hører stadig vekk i debatter
at mange mener at siden man har fått den tilliten gjennom valg,
kan man gjøre nesten hva man vil. Det er ikke sånn man bør tenke
på velgerne. Man burde se på innbyggere som sine herrer og ikke
som sine tjenere.
Fremskrittspartiet har gjennom mange
år vært opptatt av at vi skal ha et mer direkte demokrati. Det betyr
også å åpne for større grad av folkeavstemninger. Vi politikere
er til for folket. Det skal ikke være omvendt, og vi skal ikke være
redde for å gi folket mer makt.
Forslaget som framsettes av representanten
Wiborg og undertegnede, bygger på § 42 i den danske grunnloven. Forslaget
bygger med andre ord på en etablert og velprøvd praksis, og det
er gode erfaringer med den danske bestemmelsen i vårt naboland.
Paragrafen antas å ha stor indirekte betydning, da forhandlingsklimaet
mellom ulike partier og politikere hele tiden vil sørge for at de
har i bakhodet at et mindretall kan fremme en sak for folket til
vurdering i en folkeavstemning. Dette skaper bedre prosesser og
minner konstant politikerne i Danmark på viktigheten av å ivareta folkets
interesser. Et system som foreslått i dette forslaget vil også stimulere
interessen for politikk og samfunnsstyring, fordi det vil kunne
gi den enkelte velger mulighet til å medvirke direkte i avgjørelsen
– også mellom valg.
Vi har den siste tiden sett at både
journalister og politikere har synkende tillit i befolkningen. Det
er en utfordring vi bør ta på alvor. På sikt mener vi forslagsstillere
at det forslaget vi fremmer, vil kunne påvirke legitimiteten og
muligheten til å opprettholde et velfungerende demokrati. Det er
med andre ord på høy tid med en demokratireform, en reform der folket
– og ikke politikerne – settes i sentrum.
Stortinget har allerede sett viktigheten
av folkeavstemninger i lokale spørsmål i kommunene, og jeg er glad
for at vi lovfestet retten til lokale folkeavstemninger i 2009. Nå
er det på tide å ta neste steg i demokratiseringsprosessen og sørge
for at folket får større rettigheter også nasjonalt, ved å grunnlovfeste
en rett til bindende folkeavstemninger i den norske Grunnloven.
Michael Tetzschner (H) [11:38:40]: Bare nærmest til det man
i foreningslivet ellers kaller å rette opp en åpenbar misforståelse:
Det danske systemet ble jo fremstilt
som å ha en særdeles lav terskel for å bringe saker ut til folkeavstemning, mens
det i virkeligheten er snakk om en meget høy terskel for å endre
grunnloven. De har en endringsbestemmelse i Danmark som krever et
enda større flertall i Folketinget for å endre grunnloven. Det kreves
fem sjettedels flertall. Det vil si at hvis man ikke mønstrer det
store, kvalifiserte, flertallet for å endre grunnloven, må det i
tillegg til at det vedtas på Christiansborg, ut til en bekreftende
folkeavstemning. Det er i virkeligheten snakk om flere hindre som er
bygget opp mot å endre grunnloven. Det kan altså heller brukes som
et argument for ytterligere bestemmelser mot å gjøre overilte ting
med grunnloven. Endringene skjer altså i et samspill med det parlamentariske,
mens det her ble fremstilt som om det var et mindretallsprerogativ,
hvor man kunne gå til folket og nærmest forelegge enhver sak man
måtte ønske, som en appellinstans.
Det var bare for å forebygge at
dette inntrykket av dansk statsrett skulle feste seg, jeg tok dette
innlegget.
Presidenten: Flere
har ikke bedt om ordet til grunnlovsforslagene 14 og 43.
Snorre Serigstad Valen (SV) [11:40:32]: Dette grunnlovsforslaget
går ut på å gi stemmerett til 16-åringer.
Det å gi stemmerett til 16-åringer
er i praksis bare én ting, og det er å gjøre demokratiet sterkere.
Demokratiet er ikke en passiv ting, en avdeling på et museum, men
et levende, pustende system. Demokratiet er hva vi gjør det til hver
dag. Det finnes demokratier som bryter sammen fordi man ikke forvalter
dem rett. Det er demokratier som er i faresonen i disse dager, også
i land som ikke befinner seg så langt fra Norge.
Men det finnes også demokratier
som utvides, som inkluderer flere mennesker, og som fordeler mer
makt. Disse demokratiene kan bli sterkere. De aller beste demokratiene bygger
på tillit. I Norge har vi et system som i stor grad bygger på denne
tilliten, og som er gjort mulig av et samfunnssystem for øvrig som
har skapt grunnlag for denne tilliten. Derfor mener jeg at det å
gi mer tillit til flere er å gjøre landet vårt bedre. Det er i bunn
og grunn derfor stemmerettsalderen bør senkes.
I Norge har vi styrket demokratiet
hver gang vi har senket stemmerettsalderen. Sett i ettertid sier
det alt i seg selv. Alle vil være enige om at demokratiet i Norge
ble mer reelt da kvinner kjempet til seg stemmerett i 1913. Og i
dag høres det merkelig ut med en stemmerettsalder på 21 år, men det
er ikke så veldig lenge siden vi hadde det.
Østerrike har tatt skrittet fullt
ut og innført 16 års stemmerettsalder. De kommer så klart aldri
til å heve stemmerettsalderen igjen. Ingen foreslo å gjeninnføre
den typen ordninger heller i Norge da vi gikk til 18 års stemmerettsalder.
Når demokratiet utvides, øker antallet
mennesker i samfunnet vårt som aktivt kan være med og påvirke, og som
aktivt må være med og ta ansvar. Det øker styrken til beslutningene
som tas, legitimiteten til beslutningene som tas, og kvaliteten
på beslutningene som tas, og det gjør at flere er nødt til å ta
ansvar og føle eierskap til politikken.
Så finnes det selvfølgelig mange
innvendinger mot en slik endring. En av dem er at stemmerett bør
og må følge myndighetsalderen. Det er riktig, men jeg vet ikke om
jeg synes det er et veldig viktig prinsipp, og det er av to grunner:
For det første er det ikke slik
i dag, heldigvis. Terskelen for å frata noen stemmerett er svært
høy i Norge. Det betyr f.eks. at umyndiggjorte mennesker ofte har
stemmerett i Norge, så det er ikke slik at myndighet og stemmerett
uløselig følger hverandre i dag heller.
For det andre er det slik at når
en er myndig, er en helt og fullt ansvarlig for seg selv. Men allerede
i dag har ungdom rettigheter og plikter selv om de ikke er myndige.
De plikter å forstå og følge loven fra de er 15 år. Fra de er 16 år,
har de lov til å ha sex, 16-åringer har rett til å velge egen utdanning,
og ikke minst har de rett til å velge eget politisk ståsted. Retten
til å påvirke landets styre og lover bør også kunne gis 16-åringer,
som i løpet av det året de fyller 16, også fullfører sin obligatoriske
utdanning – det vi som storsamfunn mener er det minste de må ta
av utdanning.
Å gi stemmerett er å gi tillit og
ansvar. Jeg er ikke i tvil om at ungdommene våre vil forvalte den
tilliten godt. Noen peker, som sagt, på avviket mellom myndighetsalder og
stemmerettsalder som et problem, men også i dag opererer vi med
aldersgrenser som i noen tilfeller ligger over myndighetsalderen,
uten at det er noe problem av den grunn.
Vi som samfunn vil tjene på at mange
flere får gitt sin stemme i valg. Det vil sannsynligvis øke valgdeltakelsen blant
de generasjonene som tidligere blir introdusert for det representative
og det aktive demokratiet. Det vil kunne gi større engasjement og
større eierskap til politikken. Dermed legges grunnlaget for enda
litt mer tillit i det norske demokratiet – og følgelig et bedre
demokrati.

Sveinung Rotevatn (V) [11:45:18]: Eg er også med på å fremje
dette forslaget, og eg kan slutte meg til innlegget frå representanten
Serigstad Valen. Eg vil også leggje til eit par merknader som eg
meiner Stortinget bør ha med seg i den vidare behandlinga, og som
også norske veljarar bør ha med seg når dei skal stemme til hausten,
iallfall dei som har lov til å stemme i dag.
Den 8. februar opna kommunalminister
Jan Tore Sanner opp for ei moglegheit for å ha nok eit prøveprosjekt med
stemmerett for 16-åringar, som skal kome etter det prøveprosjektet
vi hadde i 2015, som i sin tur kom etter det prøveprosjektet vi
hadde i 2011.
Dette er med andre ord ikkje ei
ny problemstilling. Tvert imot har ei rekkje 16- og 17-åringar hatt
moglegheit til å stemme ved dei to siste lokalvala, og då tenkjer
eg at det er nyttig å sjå på erfaringane derifrå, når vi no skal
diskutere om dette bør vere noko som skal gjelde ved alle val.
Erfaringane, slik dei er evaluerte
av Institutt for samfunnsforsking, er i all hovudsak – for ikkje
å seie berre – positive. Kanskje er det aller viktigaste at valdeltakinga
er høg blant dei 16- og 17-åringane som har fått moglegheit til
å stemme. Det ligg i 2015 tett på den normale valdeltakinga blant
alle aldersgrupper, som då er på 60,2 pst. 16- og 17-åringane stemte
i 57 pst. av tilfella.
Dersom vi samanliknar det med andre
førstegongsveljarar, altså 18- og 19-åringane, låg dei på 44,8 pst.
Så dei 16- og 17-åringane som fekk moglegheit til å stemme, låg altså
om lag 15 prosentpoeng høgare i valdeltaking enn andre førstegongsveljarar.
Korleis grunngjev ein det? Jo, det blir grunngjeve med den såkalla
livssykluseffekten, som ein kallar det, altså at dei som er i ein
livssituasjon der dei bur der dei har budd lenge, gjerne framleis
er på skule og bur med familien sin, i større grad engasjerer seg
i og ser nytten av å bli opplyste om viktige spørsmål i valkampen, i
motsetning til dei som gjerne er i ein oppbrotsfase, dvs. dei som
er to og tre år eldre.
Vi ser også av erfaringane at preferansane
til dei 16- og 17-åringane som stemmer, er relativt like preferansane
til befolkninga elles når det gjeld val av parti. Om det er positivt
eller negativt, kan ein sjølvsagt diskutere, men det skulle iallfall
tilseie at det ikkje er nokon vesentleg forskjell på korleis ein
her tenkjer, om ein er meir moden osv. enn andre veljarar.
Ein annan veldig gledeleg effekt
er at ein har fått fleire unge folkevalde i dei mange kommunane
som har fått lov til å prøve dette. I 2011 kom det hovudsakleg av
at personstemmene gjorde at det vart fleire unge folkevalde. I 2015 var
erfaringa at nominasjonane, altså listene i dei kommunane, førte
til at det vart yngre folkevalde. Dei som er mest underrepresenterte
i folkevalde forsamlingar, inkludert denne, er dei yngste og dei
eldste veljarane, og det at ein no kan rette opp noko av det ved
at fleire unge får delta – iallfall tyder erfaringa på det – er
veldig positivt.
I tillegg ønskjer kommunane dette
sjølve. Vi har hatt ei rekkje folkeavrøystingar no om kommunesamanslåingar. Av
dei 215 kommunane som har hatt det, har 167 inkludert 16- og 17-åringane
når dei har gjennomført folkeavrøysting. I siste forsøk med lokalval
var det godt over 100 kommunar som søkte om å få vere forsøkskommune.
Eg trur at det engasjementet som er rundt det å la 16- og 17-åringar
få delta i lokalval og folkeavrøystingar, er det også mange som
meiner bør gjelde ved stortingsval. Iallfall gjer eg og dei andre
forslagsstillarane det.
Poenget mitt er at eg meiner at
vi no, etter fleire rundar, veit mykje – ja, eg vil seie at vi veit
nok om korleis 16- og 17-åringane opptrer når dei stemmer, at dei
kjenner ansvaret sitt og nyttar stemmeretten, og at det tilseier
at ein no gjer dette til ei permanent ordning ved alle val.
No har både eg og Snorre Serigstad
Valen argumentert for kvifor det bør vere slik, men eg meiner også
at i spørsmålet om stemmerettsalder er det faktisk dei som vil nekte nokon
å stemme, som har plikt til å leggje fram bevis. Utgangspunktet
må vere at så mange som mogleg har moglegheit til å stemme, og så
får ein heller grunngje spesifikt kvifor ei aldersgruppe f.eks.
ikkje er moden nok til at dei kan få det ansvaret. Men eg meiner
at erfaringa viser at det i så fall ikkje er eit godt argument.
Tvert imot har 16- og 17-åringane i landet vist at dei kjenner ansvaret
sitt, og at dei også bør få moglegheit til å vere med og stemme
når vi etter kvart skal ha fleire val, inkludert stortingsval.

Trine Skei Grande (V) [11:50:37]: Jeg slutter meg til begge
de to siste innleggene, men hvis en spoler bakover i historien og
leser innleggene som ble holdt her for stemmerettsutvidelse, fra
ulike parti, blir en vel mest slått av at de har vært ganske like
de siste 150 årene – om ikke mer.
Venstre har alltid vært for å utvide,
hver eneste gang, om det har vært damer, 18-åringer eller hva det
har vært, og vi kommer til å holde ganske like innlegg. Men det
er ett aspekt som jeg mener at vi må ta med, og for meg er det litt
som en oppvåkning knyttet til brexitvotering og til andre valg en
ser rundt oss nå. Så er det en demografisk endring både i Norge
og i Europa som gjør at den eldre del av befolkningen stadig vekk
får en større del av stemmene, og den yngre del av befolkningen
utgjør en stadig mindre del av de stemmeberettigede. Vi ser at det
er framtida til disse ungdommene og unge velgerne det faktisk gjelder,
men at mange føler at en eldre del av befolkningen nærmest tar fra dem
de framtidsvalgene de har. Det var mye av det vi så f.eks. etter
brexit, at mange unge velgere følte at de var fratatt valg på grunn
av at en mye større andel av befolkningen er eldre.
Jeg er for at vi også skal ha stortingsrepresentanter
som har passert 70. Jeg er veldig for at vi skal ha en stor spredning.
Jeg er veldig for at eldre engasjerer seg i politikken, men jeg
mener at det er en stor utfordring hvis den yngre delen blir en
veldig liten del av befolkningsgrunnlaget som har stemmerett i et
land.
Hvilke forutsetninger har man så
for å ta den type standpunkt? Jeg bruker å si at da vi gjennomførte
stemmerett for 18-åringer i den dalen jeg kommer fra, nemlig Namdalen,
var det ca. 20 som tok examen artium, i hele Namdalen, med et befolkningsgrunnlag
forholdsvis likt det som er i dag. I dag går 1 000–1 200 på videregående skole
i Namdalen. Det sier noe om hvor utrolig mye kunnskapsnivået og
utdanningsnivået har økt siden vi innførte stemmerett for 18-åringer.
Hvis man tar de 20 som tok artium da man innførte stemmerett for
18-åringer, og sammenligner med de 20 beste som går på videregående
skole i Namdalen i dag, er det et hav av kunnskap imellom. Vi har
virkelig vært med på å løfte flere generasjoner gjennom skolesystemet
vårt. Alle borgere har mye lengre utdannelse, og en 16-åring i dag
kan veldig mye mer enn hva en 16-åring kunne da vi innførte stemmerett
for 18-åringer. Min påstand er at en 16-åring i dag kan mer om samfunnet
rundt seg og har mer allmennkunnskap enn det en 18-åring hadde da
vi innførte stemmerett for 18-åringer.
Vi har vært med på å løfte ungdommene
våre, men nå må vi også gi dem muligheten til å påvirke samfunnet rundt
seg, og vi har faktisk en jobb å gjøre for å dra dem med i utformingen
av samfunnet. Vi vet at gruppen mellom 16 og 18 år kanskje er den
gruppen som mest er påvirket av vedtak gjort i denne salen. Deres
utvikling som mennesker er veldig avhengig av vedtakene gjort i
denne salen, og jeg mener det er grunnleggende urimelig at de ikke
har muligheten til å påvirke de vedtakene.
Jeg har fulgt Unge Venstre fra min
tid i Unge Venstre og til i dag. Det er noen store skiller. Et av
de største skillene er at da jeg drev med ungdomspolitikk, var man
fra 19 til 22 år. De som driver med ungdomspolitikk for Unge Venstre
i dag, er fra 13 til 16 år. Vi har folk på sommerleir som er 13 år.
Ungdomspartimedlemmene har blitt mye yngre og engasjerer mange yngre
deltakere i sitt arbeid. Det er også et signal til oss her i Stortinget
om at vi bør dra med enda flere av dem som aktive borgere i demokratiet
vårt.
Det går sikkert an å framføre noen
argument som er ganske lik dem som var da vi utvidet stemmeretten
til å gjelde kvinner, eller 18-åringer, eller den allmenne stemmeretten
– eller samme hva det var – men Venstre kommer alltid til å være
på parti med utvidelsen, og det er vi også her.
Presidenten: Flere
har ikke bedt om ordet til grunnlovsforslag 7.
Jette F. Christensen (A) [11:56:01]: Jeg vil legge fram grunnlovsforslag
8, om ny § 113 a, om begrensninger i de grunnlovfestede rettigheter.
Det gjør jeg ikke fordi jeg ønsker å begrense de grunnlovfestede
rettighetene, men fordi de allerede blir veid mot hverandre, og
jeg ønsker å gi folk – gjennom politikk og valg – og ikke bare jussen
muligheten til å styre denne vektingen.
Dette forslaget ble første gang
framsatt i forrige periode, som en del av Menneskerettighetsutvalgets
forslag om grunnlovfesting av menneskerettighetene. Forslaget falt, men
det fremmes nå på nytt av stortingsrepresentantene Gunvor Eldegard,
Tom E. B. Holthe, Martin Kolberg og meg selv.
Forslaget bygger nå som da på Menneskerettighetsutvalgets
forslag om begrensninger i rettighetene på nærmere bestemte vilkår.
Poenget med å skape denne adgangen er for Stortinget å kunne vedta
begrensninger som vil gjelde for både flere eksisterende rettigheter
og de fleste som kom inn i forrige periode, men med klare unntak.
Grunnloven trenger regler som regulerer
rekkevidden av eller vilkår for begrensninger av Grunnloven. Dette dreier
seg ikke om å regulere utstrekningen av Grunnloven, men det dreier
seg om å ta kontroll over når det er adgang til å avvike fra den,
og når det ikke er det.
De paragrafene som vi vedtok i forbindelse
med innfasingen av menneskerettighetskatalogen i 2014, er formulert
nå som absolutte og uten unntak. Altså: Alle menneskerettighetene
vi tok inn i utvidelsen av Grunnloven i 2014, står helt uten unntak,
og alle begrensningene må vedtas særskilt. Det betyr at når de skal
vektes opp mot hverandre, er det helt og holdent opp til Høyesterett
å ta den vurderingen.
Det ligger i de fleste grunnleggende
rettigheters natur at de i visse tilfeller må avveies mot hverandre
eller mot andre viktige samfunnsinteresser. Gjennom 200 år har dette vært
innfortolket i praksis. Menneskerettighetsutvalgets forslag er å
gi den rettigheten tilbake til Stortinget gjennom en egen paragraf,
med unntakskriterier. De unntakskriteriene er inspirert av EMK,
Den europeiske menneskerettskonvensjonen, og andre traktater.
Vi som er forslagsstillere, mener
at en ny § 113 a må forstås som en retningslinje for domstolen,
altså at politikerne gir domstolen en retningslinje for hvordan
Stortingets lovgivning skal tolkes opp mot Grunnloven. Bestemmelsene
legger bånd på domstolen ved at en sier at Stortinget ved lov kan
gripe inn og regulere grunnlovbestemte rettigheter, men bare på
visse vilkår. Stortinget må og skal respektere kjernen i rettighetene,
og avgrensingene må være forholdsmessige. Forskjellen på om vi vedtar
dette, og ikke er at det ikke lenger står noe sted at begrensningene
må være forholdsmessige, at de må respektere menneskerettighetene.
Slik vi ser det, er det bedre at begrensningene framgår av Grunnloven,
enn at de bare skjer uten at de har politiske skranker. Hvis ikke
kan borgerne få et feilaktig inntrykk av hvor langt rettighetene
i virkeligheten rekker, og at de aldri blir avveid mot hverandre.
Poenget med begrensningen er at
den gir domstolen og lovgiveren et helt nødvendig grensesnitt for
å balansere Stortingets behov for samfunnsregulering gjennom lovgivning
med rettsstatens krav om vern av noen grunnleggende rettigheter.
Begrensningshjemmelen er først og fremst retningslinjer for domstolen
i tolkningen av rettighetsbestemmelsene i Grunnloven, i lys av Stortingets
lovgivning. Med den funksjonen legger en ny § 113 a også bånd på
domstolene når de vurderer lover opp mot Grunnlovens grenser.
På det nåværende tidspunkt er det
opp til Høyesterett å bestemme hvor grensene går. Der Stortinget
har nølt, har Høyesterett handlet, som Anine Kierulf har formulert
det. Dommere der har gitt klart uttrykk for at de nye rettighetsbestemmelsene
ikke kan virke etter sitt formål uten en begrensningshjemmel som
balanserer rettighetsvernet opp mot Stortingets legitime behov.
Det er noe Stortinget må ta alvorlig. Dommere som er dommere i Høyesterett,
sier at de menneskerettighetene vi har vedtatt her, ikke kan virke
ordentlig uten det balanseringsgrensesnittet som vi ønsker å gi
med en ny § 113 a.
Dette handler om at Stortinget som
grunnlovgivende makt er med på å trekke opp grensen mellom domstolens legitime
kontrollvirksomhet og Stortingets politiske handlingsrom. Denne
grensen er altfor viktig til at den skal overlates til domstolene
alene.
Presidenten: Flere
har ikke bedt om ordet til grunnlovsforslag 8.

Martin Kolberg (A) [12:01:58]: Dette forslaget framsettes
av Jette F. Christensen, Gunvor Eldegard, Bård Vegar Solhjell, Karin
Andersen, Per Olaf Lundteigen og meg selv, og omhandler, som det
framgår, en gjentakelse av et forslag som har vært behandlet tidligere,
nemlig at Grunnloven også skal vedtas på moderne bokmål. Stortinget
vil være godt kjent med og huske den debatten vi hadde i forbindelse
med den forrige behandlingen av saken i 2014, hvor det ble vedtatt
et grunnlovsforslag om det som kalles for «tidsmessig nynorsk»,
men også et forslag som var en såkalt modifisert utgave av bokmålet,
utarbeidet av Finn-Erik Vinje, som da også ble vedtatt.
Jeg vil i forbindelse med dette
forslaget gjenta en argumentasjon som er av stor betydning for Grunnlovens
autoritet, og det er at den er lett tilgjengelig for befolkningen
i sin alminnelighet. Nå har vi en grunnlov som – jeg bruker det
uttrykket – halter språklig, i den forstand at vi har tidsmessig
nynorsk, men vi har ikke tidsmessig bokmål. Dette forslaget handler
om at Grunnloven nå skal være tidsmessig i språket når det gjelder
både nynorsk og bokmål.
Det er slik at forslaget har sitt
grunnlag i rapporten fra Grunnlovsspråkutvalget, som ble oppnevnt
av Stortingets presidentskap i september 2012, og rapporten fra
2012 inneholder moderniserte versjoner av de enkelte paragrafene
i Grunnloven på både bokmål og nynorsk. I tråd med det mandatet
som utvalget hadde, la utvalget vekt på at de nye grunnlovstekstene
skulle være på et mest mulig forståelig språk etter gjeldende rettskrivingsnormer,
samtidig som meningsinnholdet ikke skulle endres. Som jeg allerede
har sagt, ble det vedtatt et moderne nynorsk og det man kan kalle
for en annen bokmålsversjon, som Finn-Erik Vinje sto for.
Som en følge av stortingsvedtaket
består Grunnloven nå av to tekster som ikke er harmonisert, og det
innebærer visse språklige forskjeller og i en del tilfeller forskjellig oppbygging
av paragrafer og ledd. Forslagsstillerne viser også til at bestemmelsene
i menneskerettighetskapitlet i Grunnloven er på et mer tidsmessig
bokmål enn de øvrige bestemmelsene.
Jeg vil si at det er på høy tid
at vi nå også vedtar et tidsmessig bokmål, og at Grunnloven kommer
på tidsmessig bokmål i tillegg til tidsmessig nynorsk.
Jeg vil til slutt bare legge til
at forslaget også innebærer en endring som ble diskutert i betydelig
grad i forbindelse med den forrige behandlingen i Stortinget. Det
handler om formuleringen «å ta opp lån» som nå foreslås erstattet
med «å åpne lån» for å hindre usikkerhet om meningsinnholdet. Det
var en betydelig diskusjon om det ved forrige korsvei.

Per Olaf Lundteigen (Sp) [12:06:38]: Som en av medforslagsstillerne
vil jeg bare ha en kort kommentar.
Vi som var med i arbeidet med grunnlovsendringen
når det gjaldt språket, arbeidet under et ganske stort tidspress på
slutten, og jeg vil si at det nærmest er en arbeidsulykke at vi
ikke nå har fått Grunnloven på tidsmessig bokmål. Det var den gang
en stor diskusjon om en skulle legge mest vekt på at Grunnloven
skulle ses på som et nasjonalt klenodium, eller at den skulle være
lett tilgjengelig. Jeg tror det som har skjedd siden vi behandlet
spørsmålet om språket tidligere, er at det har blitt en klar forståelse
for at det er «lett tilgjengelig» som nå er den førende holdningen.
Jeg vil si at tida er, som representanten Kolberg sa, overmoden
for å få en endring, og jeg vil ikke minst si at de som er tilhengere
av et sterkt bokmål og en sterk bokmålstradisjon i Norge, bør våkne
og påse at vi får loven på tidsmessig bokmål når vi nå har fått
den på tidsmessig nynorsk.
Det siste punktet som representanten
Kolberg tok opp, om «å åpne lån», er en presisering. Det er viktig
at vi får loven i henhold til det som er den beste forståelsen av
tradisjonen.
Presidenten: Flere
har ikke bedt om ordet til grunnlovsforslag 11.
Martin Kolberg (A) [12:08:45]: Grunnlovsforslag 28 er framsatt
av Helga Pedersen, Kirsti Bergstø, Torgeir Knag Fylkesnes, Abid
Q. Raja og meg selv.
Forslaget handler om samenes rettigheter
og posisjon i Grunnloven. Jeg vil, før jeg går inn på det mer konkrete,
si at i forbindelse med den forrige behandlingsrunden ble dette
forslaget som nå fremmes, dessverre avvist av Stortinget. Jeg skal
komme med den politiske uttalelse at det burde ikke skjedd i forbindelse
med jubileet, fordi det å ivareta minoritetenes interesser er en
viktig del av demokratiet, og vi burde klart det i forbindelse med
grunnlovsforandringen og grunnlovsjubileet. Det gjorde vi ikke,
for det var ikke tilstrekkelig flertall her, men nå gjentas altså dette.
Hva er diskusjonene rundt dette,
og hva er kjernen? I dag er samenes rettigheter grunnlovfestet i
§ 108, som slår fast at den samiske folkegruppe – jeg siterer det
uttrykket – har rett til å sikre og utvikle sitt språk, sin kultur
og sitt samfunnsliv. Dette bygger i sin opprinnelige form på et forslag
fra Samerettsutvalget fra 1984. Så er det slik, som vi kjenner til,
at på forespørsel fra Sametinget har professor Carsten Smith, som
også ledet Samerettsutvalget, lagt fram en juridisk betenkning om
endringen i § 108. Bakgrunnen for hans arbeid er Menneskerettighetsutvalgets rapport
om menneskerettighetene. På bakgrunn av Carsten Smiths arbeid fattet
Sametinget et vedtak i september 2015 hvor de ba om at det ble fremmet
et forslag med en ordlyd i § 108 i samsvar med anerkjent språkbruk
og samenes status etter folkeretten.
Forslagsstillerne er altså enige
med Sametinget om bakgrunnen og belegget for den nye ordlyden i
forslaget fra Sametinget og fremmer på dette grunnlaget følgende forslag
til ny ordlyd i § 108 i vår grunnlov:
«Det påligger statens myndigheter
å legge forholdene til rette for at det samiske folk, som landets urfolk,
kan sikre og utvikle sitt språk, sin kultur og sitt samfunnsliv.»
Det som er kjernen i diskusjonen,
og som var kjernen i motstanden ved forrige behandling, var uttrykket
«som landets urfolk», og det knytter seg til diskusjonene om samenes
rettigheter etter internasjonale konvensjoner. Det er forslagsstillernes
klare oppfatning at det å ta inn begrepet «urfolk» styrker samenes
rettigheter internasjonalt og nasjonalt. Det å slå fast at de er
det norske urfolket, mener jeg er riktig, og forslagsstillerne mener
det er riktig, og det er helt i tråd med hva Carsten Smith mener.
Han er vel den fremste juridiske eksperten og kapasiteten i Norge
på dette området. Han har arbeidet mye med samespørsmålene og har
understreket behovet for at nettopp den bestemmelsen kommer inn.
Dette er juridisk viktig, og jeg
vil også si politisk viktig, men legge til at når Sametinget enstemmig
har vedtatt dette, vil jeg uttrykke håp om at det neste Stortinget
makter å vedta denne bestemmelsen slik som den nå foreslås, fordi det
vil trygge samenes juridiske og politiske rettigheter i Norge. Jeg
håper ikke at det skal vise seg aktivt nødvendig, men historien
har vist i det lange løp at det faktisk er veldig viktig at minoritetene
har en så solid beskyttelse i Grunnloven som overhodet mulig.
Torgeir Knag Fylkesnes (SV) [12:13:47]: «Den norske stat
er grunnlagt på territoriet til to folk – nordmenn og samer. Samisk
historie er tett flettet sammen med norsk historie. I dag må vi
beklage den urett den norske stat tidligere har påført det samiske
folk gjennom en hard fornorskningspolitikk.»
Dette var orda til kong Harald V
under sametingsopninga i 1997. Orda til kongen markerte ei offisiell
unnskyldning frå Noreg for den politikken det samiske folket hadde
blitt utsett for. Trass denne unnskyldninga har vi framleis ein
veg å gå som samfunn før vi har tatt eit oppgjer med den behandlinga
Noregs urfolk blei utsett for. Eit ledd i dette er å anerkjenne
samane som eit folk og urfolk i Grunnloven. Det er dette dagens
forslag handlar om. Forslaget byggjer på Carsten Smiths utgreiing
til Sametinget og Sametingets oppmoding til Stortinget om å følgje
opp utgreiinga til Carsten Smith.
Men vegen mot anerkjenning har vore
lang. I 1958 var Stortinget og regjeringa einige om at Noreg ikkje
skulle slutte seg til ein konvensjon om urbefolkningar – som det heitte
på den tida – fordi han gjaldt «befolkningsgrupper som ikke finnes
i vårt land».
Seinare var både FN og Den internasjonale
arbeidsorganisasjonen, ILO, interesserte i levekåra til urfolket,
og begge begynte eit systematisk arbeid om temaet på 1980-talet.
Dette bidrog til å legitimere kravet om at opphavlege folkegrupper
hadde særlege rettar til å halde ved lag og vidareutvikle kulturen
sin og samfunnslivet sitt. Ein milepæl her var Martínez Cobo-rapporten,
som blei begynt på i 1971 og fullført i etappar frå 1981 til 1984.
Her til lands var daverande statssekretær
i Utanriksdepartementet, Thorvald Stoltenberg, også opptatt av temaet og
uttalte på FNs konferanse om rasisme allereie i 1978 at samane var
ei urbefolkning i Noreg. FN starta arbeidet med ei erklæring om
rettane til urbefolkninga på midten av 1980-talet. ILO vedtok ein
ny konvensjon om rettane til urbefolkninga i 1989, som Noreg har
underskrive. Undervegs i arbeidet blei ordet «urbefolkning» gjennom
1980-talet erstatta med «urfolk». Spørsmålet om landrettar stod sentralt
i arbeidet til begge organisasjonane.
Aller viktigast for den offisielle
anerkjenninga av samane som Noregs urfolk var likevel ei nasjonal
hending. Samane blei for alvor anerkjende som Noregs urbefolkning
på grunn av striden om utbygginga av Alta–Kautokeino-vassdraget
i overgangen mellom 1970- og 1980-talet. For vanlege nordmenn kom
det som eit sjokk at samane framleis opplevde alvorleg diskriminering
i Noreg på den tida. I 1984 leverte Samerettsutvalet den første
delrapporten sin, som la vekt på Noregs internasjonale menneskerettsforpliktingar.
Rapporten la grunnlaget for sameloven av 1987, som bl.a. etablerte
Sametinget og ei eiga grunnlovsføresegn av 1988, om rettane til
samane. Diskusjonane omkring dette temaet har fortsett fram til
dagen i dag.
Eg vil understreke at dersom dagens
forslag blir vedtatt av Stortinget, er ikkje det slutten på ei lang
ferd mot anerkjenning, men eit svært viktig ledd i det. Vi har også
ein jobb å gjere som nasjon når det gjeld å ta eit oppgjer med dei
haldningane som gjorde fornorskingsprosessen mogleg. Eg vil vise
til at SV har fremja eit forslag om ei særskild gransking, ein sanningskommisjon,
for å gå igjennom alle dei forholda som prega fornorskingsprosessen overfor
både samane og andre folkegrupper som blei ramma av det.
Eg vil også nytte anledninga til
å seie at det oppgjeret som vi må ta som nasjon, handlar også om
eit oppgjer som vi må ta kvar og ein av oss. Det er kort veg frå
1958, da ein meinte at ein ikkje hadde urbefolkning, til i dag.
Også i SV har det vore ulike meiningar
om dette temaet. Blant anna har ein markant tidlegare stortingsrepresentant
for SV stått for ein annan politikk enn det SV står for. Olav Gunnar
Ballo brukte denne talarstolen til å hevde sitt eige syn, der han
ikkje anerkjende samane som eit eige urfolk med særlege rettar.
Eg vil difor nytte anledninga frå denne talarstolen til ein gong
for alle å seie at den tida for SVs del er forlaten. Dei tidlegare
representantane har no forlate SV og har gått over til eit anna
parti.
Så håper eg at dette forslaget blir
omfamna av eit tilstrekkeleg fleirtal for å få det inn i Grunnloven.
Presidenten: Den
neste som har bedt om innlegg til dette grunnlovsforslaget, er representanten
Per Olaf Lundteigen, som så vidt presidenten forstår, også velger
å ta opp grunnlovsforslag 37, om endring i § 108, i sin kommentar.
Per
Olaf Lundteigen (Sp) [12:19:11]: Jeg ser det som naturlig
for protokollen at de foregående innleggene til grunnlovsforslag 28
om endring i § 108 og forslaget fra Kjersti Toppe og meg når det
gjelder endring i § 108, blir tatt samtidig.
Det forslaget som vi fremmer, er
at § 108 skal lyde:
«Statens myndigheter skal legge
forholdene til rette for at det samiske folk kan sikre og utvikle
sitt språk, sin kultur og sitt samfunnsliv.»
Vår begrunnelse for det er at Samerettsutvalget
i sin tid konkluderte med at samene er et folk. I den samepolitiske erklæringen
fra Samekonferansen i 1971 het det at samer er samer og vil være
samer uten dermed å være verken mer eller mindre enn andre folk
i verden.
Samiske organisasjoner har også
omtalt samene sjøl som et folk. Betegnelsen «folk» er i både nasjonal
og internasjonal lovgivning mye klarere – og jeg vil si sterkere –
enn begrepet «urfolk». Den uttrykker også den likeverdighet som
Hans Majestet Kongen uttrykte i 1997 i sin tale til Sametinget ved
å slå fast at staten Norge er etablert på territoriet til to folk:
nordmenn og samer.
Bruken av uttrykket «det samiske
folk» utelukker ikke at samer også er et urfolk. Men begrepet «det
samiske folk» bygger bruer, og det er vesentlig. Det bygger bruer mellom
folk.
Jeg vil bare avslutningsvis si at
forslaget om «det samiske folk» har møtt stor anerkjennelse hos
både tidligere sametingspresident Ole Henrik Magga og professor
Carsten Smith, som har gått grundig inn i spørsmålet, og som det
tidligere er referert til i debatten i dag.
Martin Kolberg (A) [12:21:51]: Jeg tar ordet med bakgrunn
i representanten Lundteigens innlegg, for det viser nemlig spenningen
i behandlingen av denne saken. For det første må det være – jeg
tillater meg å si det – galt av representanten Lundteigen å påberope
seg Carsten Smith i denne sammenheng, som absolutt har uttrykt riktigheten
av å gå inn for begrepet «urfolk». Dessuten er den referansen som
Lundteigen har, helt tilbake til 1971, og det var i en tidsepoke
hvor man hadde akkurat den attityden og den holdningen, som også
representanten Knag Fylkesnes refererte til. Det er det vi må forlate,
og vi må gi samene den rettigheten som knytter seg til begrepet «urfolk».
Det er det som er diskusjonen. Det var diskusjonen ved forrige behandling,
og det vil åpenbart bli diskusjonen her nå. Det jeg vil si nå, er
at Arbeiderpartiet for sin del vil stå på – selvfølgelig – «urfolk»,
nettopp fordi det øker statusen, gir en tryggere juridisk autoritet
og gir samene urfolkstatus, som alle mener at de må ha. Jeg er usikker
på om Senterpartiet vil støtte forslag 37, fra de to representantene
fra Senterpartiet.
Jeg tillater meg også å si at jeg
håper at ikke denne diskusjonen er et forsøk på å dekke over de
konfliktene som knytter seg til rettighetene til land og vann i
de områdene hvor samene bor, og hvor urfolkstatusen selvfølgelig
vil være en styrke for samene. Jeg håper at ikke denne diskusjonen
knytter seg til det, men holder seg til det prinsipielle.

Per Olaf Lundteigen (Sp) [12:24:05]: Forslaget er godt drøftet
i Senterpartiets stortingsgruppe, og det er hele stortingsgruppa
som står bak forslaget – slik at det er klart.
Det er ikke noe forslag som skal
dekke over noen konflikter med hensyn til land og vann – tvert imot.
Forslaget er, vil jeg si, mer positivt til samene enn forslaget
om at en skal betegne samene som «urfolk», fordi en får en betegnelse,
«folk», som i både nasjonal og internasjonal lovgivning er mye klarere
og sterkere enn begrepet «urfolk». Det er altså et grundig gjennomtenkt
forslag fra vår side, og det har den store fordel at det også kan
medvirke til, som jeg sa, å bygge broer over de konflikter som tidligere
har vært, og det har sin forankring i det som Hans Majestet Kongen uttrykte
i 1997, nemlig at staten Norge er grunnlagt på territoriet til to
folk, nordmenn og samer, og sterkere kan det vel neppe sies.
Michael Tetzschner (H) [12:25:34]: Kanskje mitt innlegg kunne
bidra til å bygge bro mellom de to forrige debattantene.
Det er riktig som representanten
Lundteigen sier, at begrepet på en folkegruppe, samene, som vi har
i Grunnloven i dag, er ganske gjennomtenkt. Bakgrunnen for den formuleringen
skyldes Samerettsutvalget og en NOU som ble ledet av Carsten Smith.
Den gangen var det en betegnelse som var tilstrekkelig. Man kan
lese hele utredningen, som nettopp beskriver de særkjennetegn og
historiske forutsetninger som vi har brakt med oss videre som en
del av ballasten for den forrige formuleringen vi hadde i Grunnloven.
Jeg må også si at jeg er litt forundret
over at vi stadig skal ha omkamper om Grunnloven. Det er også litt
i strid med Grunnlovens idé. Det er ikke slik at det at Norge har underskrevet
ILO-konvensjonen, nødvendigvis skal bli uttrykt ved forandring av
benevnelsene i Grunnloven. Jeg synes at de som vil forandre Grunnloven,
må redegjøre for hvilke særrettigheter og hvilke problemer det har
ført til, den omtalen man har av den samiske folkegruppen, som jeg
så vidt kan se har fungert aldeles utmerket – respekt for denne
folkegruppen – og hvilke etniske kjennetegn en ønsker å fremheve.
Vi sa vel også sist gang vi hadde
denne diskusjonen i salen i forbindelse med den forrige grunnlovsrevisjonen, at
det å skrive inn i Grunnloven at noen er mer folk enn andre, er
en farlig måte å utdype opprinnelsesforskjeller mellom gode norske
statsborgere på. Vi får heller ta den diskusjonen i forbindelse
med underskrivelse av internasjonale konvensjoner, f.eks. ILO-konvensjonen,
og den konkrete politikken som føres i hverdagen. Å bringe denne diskusjonen
inn i en grunnlovsbestemmelse som fungerer aldeles utmerket, er
virkelig et slag i luften, etter mitt skjønn.
Jeg kan på Høyres vegne varsle at
vi ikke umiddelbart ser for oss noen begrunnelse for å ta denne
omkampen. Vi er vel tilfreds med omtalen av den samiske folkegruppen slik
det står i Grunnloven nå, som også Carsten Smith i sin tid var medvirkende
til, selv om jeg også har registrert at han senere har omtalt tilknytningen
mellom dette etniske kriterium og begrepet «urfolk» som en naturlig
utvikling av vår konvensjonsdeltakelse i ILO. Men det er allikevel ikke
Carsten Smith som avgjør disse spørsmålene; det er det Stortinget
som gjør. Da har vi tidligere falt ned på at alle grupper er vel
tjent med den formuleringen som er i dag.

Torgeir Knag Fylkesnes (SV) [12:29:22]: Når vi omtaler Carsten
Smith, som ikkje har talerett i denne salen, trur eg det er greitt
å vere litt reieleg med kva han faktisk har sagt, og kva han ikkje
har sagt. Han blei bedd om å kome med ei utgreiing til Sametinget,
og der brukte ein formuleringa «det samiske folk» som er Noregs
urfolk, altså «det samiske folk, som landets urfolk». Det var bygd på
ei forståing av at «folk» og «urfolk» ikkje er gjensidig ekskluderande
omgrep. Det er ikkje slik at det eine står i motsetnad til det andre.
Det eine utelèt ikkje det andre, men det er knytt ulike rettar til
dette: Om ein ikkje anerkjenner urfolksdimensjonen, vil ein ikkje
anerkjenne det folkerettslege kravet på særleg kulturvern, altså
at det samiske folk, som Noregs urfolk, har ein særleg rett til
å utvikle sitt språk, sin kultur og sitt samfunnsliv.
Om ein spolar tida tilbake, kom
sameloven, som Carsten Smith utarbeidde, i 1987, mens ILO-konvensjonen kom
i 1989. Det har skjedd betydelege bevegelsar i omgrepsbruk internasjonalt
knytte til rettane til urfolk, som ikkje sameloven var informert
av. Altså er det veldig forståeleg at Carsten Smith no kjem med
ei ny utgreiing og si vurdering av kva formuleringa i Grunnloven
bør vere, for å treffe gjeldande rett internasjonalt.
Eg trur vi skal vere såpass prinsipielle
at vi seier at å anerkjenne det samiske folk er ikkje eit kompromissforslag.
Det er å gjere tydeleg at vi anerkjenner ei folkegruppe som i altfor
lang tid, gjennom store delar av 1800-talet og heilt inn i vår moderne
tid, på 1950- og 1960-talet, har blitt behandla på ein veldig negativ
måte, som eg vil tru at alle i denne salen tar avstand frå i dag.
Det er eit ledd i å bidra til at det samiske folk får bygd sitt
språk, sin kultur og sitt samfunnsliv. For eksempel er sørsamisk
eit språk som er døden nær, og vi veit at dersom eit språk døyr,
forsvinn også ein kultur, ein identitet og ulike kulturelle praksisar. Idet
vi har skrive under på desse internasjonale forpliktingane og anerkjent
samane som eit urfolk, har vi også forplikta oss til å redde slike
språk, for å redde dei praksisane som har eksistert i Noreg i tusenvis
av år. Eg vil rå ifrå å bruke dette som ein arena for å byggje bruer
mellom fortidas negative oppfatning av samar.
Presidenten: Representanten
Martin Kolberg har hatt ordet to ganger tidligere og får ordet til
en kort merknad, begrenset til 1 minutt.
Martin Kolberg (A) [12:32:34]: Det var nesten unødvendig
å ta ordet nå etter det siste innlegget, som på alle vis var veldig
dekkende også for mitt syn, og som demonstrerer at Carsten Smith
ikke kan tas til inntekt for noe annet enn det som er forslagsstillernes
forslag. Han har tatt inn over seg den juridiske utviklingen som
en konsekvens av den politiske, og det mener jeg at vi må si.
Men før vi – formodentlig – avslutter
denne delen av diskusjonen i Stortinget her i dag og kommer til
neste avdeling, neste gang, ber jeg de som er motstandere av dette forslaget,
tenke igjennom sin argumentasjon og hva den går ut på: Hvorfor er
dere mot begrepet «urfolk»? Det tror jeg det er viktig at dere klarlegger,
fordi et samlet sameting har sagt at de ønsker denne formuleringen,
og det bør Det norske storting respektere.
Presidenten: Flere
har ikke bedt om ordet til grunnlovsforslagene 28 og 37.
Ingunn Gjerstad (SV) [12:34:07]: Eg har gleda av å snakka
for grunnlovsforslaget frå Kirsti Bergstø, Audun Lysbakken og Heikki
Eidsvoll Holmås om endring i § 25, forbod mot atomvåpen på norsk
jord.
Det har lenge vore tverrpolitisk
semje om at vi ikkje ynskjer atomvåpen på norsk jord. Einar Gerhardsen,
sjølvaste landsfaderen, proklamerte «ingen atomvåpen på norsk jord
i fredstid» på NATO-toppmøtet i Paris i 1957. Denne politikken har
ikkje berre unison politisk støtte i Noreg, men òg tydeleg aksept
hos våre allierte. Dagens tilstand er likevel ingen garanti for
framtida. Ei reversering av politikken om at Noreg skal vera atomvåpenfritt,
kan når som helst skje ved eit fleirtal i Stortinget. Forslagsstillarane meiner
difor at verdigrunnlaget representert ved at Noreg er atomvåpenfritt
territorium, bør grunnlovfestast.
Utover 1950-talet voks ein stadig
sterkare motstand i Noreg mot atomrustingskappløpet. Spesielt inntrykk
gjorde dei sovjetiske prøvesprengingane over Novaja Semlja, berre
vel 60 mil frå Kirkenes. Det vekte veldig oppsikt i januar 1958
då det kom meldingar om aukande mengder radioaktivt strontium-90
i mjølka vår. Angst for atomvåpen greip om seg hos folk. I 1957
appellerte nobelprisvinnarane Linus Pauling og Albert Schweizer
i Noreg mot prøvesprengingane. Dette bidrog nok sterkt. Schweizers
appell samla ein kvart million underskrifter i landet, og det er ganske
sjeldan med så mange underskrifter. I juni 1958 gjekk det første
demonstrasjonstoget mot prøvesprengingane og samla 5 000 deltakarar
her i Oslo. Eg er stolt over å ha vore politisk aktiv i lag med
fleire av dei som deltok der.
Då sprengingane heldt fram, kom
folk saman i eit enda større tal i protest. Samstundes oppstod ein
betent situasjon etter oppstanden i Ungarn i 1956. Mange arbeidde
då for utplassering av amerikanske atomvåpen i alle NATO-land, inkludert
Noreg. I Arbeidarpartiet var meiningane delte. Utanriksminister
Lange hevda at Noreg ikkje kunne reservera seg mot NATOs linje fordi
det ville vera det same som å melda seg ut. Andre var meir skeptiske.
Eit benkeforslag om at ingen atomvåpen skulle lagrast på norsk jord,
blei samrøystes vedteke på Arbeidarparti-landsmøtet i 1957. Trass
i dette vekte det stor merksemd då statsminister Gerhardsen utvitydig
slo fast på NATO-toppmøtet i desember det same året at Noreg ikkje
ynskte atomvåpen i Noreg. I 60 år har det vore allmenn politisk semje
om dette kontroversielle standpunktet.
Eit grunnlovsforslag om å forby
produksjon, innførsel, bruk og utplassering av atomvåpen på norsk
jord må sjåast i eit større perspektiv. Det er semje om at Noreg
framleis skal ha ei pådrivarrolle for internasjonal rustingskontroll og
nedrusting. Dette støtta Stortinget samrøystes opp om seinast i
Innst. S. 199 for 2015–2016, i samband med behandlinga av stortingsmeldinga
om globale sikkerheitsutfordringar i 2016.
Å koma ambisjonen om ei atomvåpenfri
verd i møte vil krevja ein samla global innsats på fleire arenaer,
og som alltid: Enkeltland går fremst ved å syna god praksis. Å introdusera
nasjonal grunnlovsgjeving som forbyr bruk, produksjon, utplassering
og introduksjon av atomvåpen i Noreg, er ein naturleg del av vår
internasjonale innsats.
Krafta i arbeidet for atomvåpennedrusting
auka ved Obamas «reset»-initiativ overfor Russland og Ban Ki-moons
fempunktsplan for atomnedrusting. På same vis har Tryggingsrådet
i FN og NATO framheva at det nettopp er ei atomvåpenfri verd som
er vår felles ambisjon. Dette førte fram til ikkjespreiingsavtalens
tilsynskonferanse i mai 2010, der fylgjande tekst blei vedteken:
«All States need to make special
efforts to establish the necessary framework to achieve and maintain
a world without nuclear weapons.»
I 2016 blei det òg eit klart fleirtal
i FNs generalforsamling for ein resolusjon om å starta forhandlingar
om eit lovleg bindande rammeverk for å forby atomvåpen. Desse forhandlingane
startar i slutten av denne månaden, mars 2017.
Trass i at regjeringa har signalisert
at dei ikkje ynskjer å delta i desse forhandlingane, har Noreg ein
lang, god og tverrpolitisk tradisjon for å vera blant dei absolutt
mest progressive på feltet internasjonalt. Dette forslaget vil stadfesta
tradisjonen i Grunnlova vår og vera ei oppfylging av våre internasjonale
plikter ved at vi bidreg til ei verd utan atomvåpen i vårt eige
lovverk. Som sluttdokumentet frå tilsynskonferansen i 2010 legg
vekt på, er det avgjerande at statar bidreg til rettsleggjering
av atomnedrustingspolitikk, slik grunnlovsforslaget vårt gjer. I
sluttdokumentet poengterer statane som var til stades, ein «deep
concern at the catastrophic humanitarian consequences of any use of
nuclear weapons, and reaffirm[ed] the need for all states at all
times to comply with applicable international law, including international
humanitarian law».
Eit anna argument for grunnlovsforslaget
er å koma i tråd med lovgjevinga i mange andre land. Fleire land
har innført tilsvarande og strengare lovgjeving enn det som er føreslått
her, for å forby atomvåpen nasjonalt. I New Zealand sementerte ein
landets antiatomvåpenpolitikk i New Zealand Nuclear Free Zone, Disarmament,
and Arms Control Act i 1987. Lovgjevinga forbyr produksjon, introduksjon
og oppbevaring av atomvåpen i landet og gjer handlingane til dei
borgarane som bidreg til at andre personar gjer dette, ulovlege.
Slike handlingar er også forbodne for alle som handlar på vegner
av New Zealand, kor som helst i verda. Lovgjevinga forbyr også transport
av atomvåpen på land eller i internasjonalt farvatn, og dertil oppbevaring i
hamnene i landet. Sjølv sivile, atomdrivne fartøy har forbod mot
ferdsel innanskjers gjennom denne lovgjevinga.
Lovgjevinga gjev òg statsministeren
rett til å nekta internasjonale fly å landa i New Zealand om dei
ber atomvåpen. New Zealands lovgjeving på dette feltet er blant
dei sterkaste i verda, ved at ho også gjer innsteg i atomparaplyar
umoglege. I 1987 adopterte Filippinane eit grunnlovstillegg som
konstaterer at landet adopterer og vil føra vidare ein politikk
for eit atomvåpenfritt Filippinane. Denne grunnlovfesta politikken
inneber at regjeringa ikkje kan lagra eller tillata andre å introdusera
atomvåpen på filippinsk territorium. Vidare forbyr grunnlova fly,
skip og køyretøy som ber atomvåpen, å koma til landet. Slik politikk
har vore ein effektiv reiskap for å byggja nasjonal sikkerheitspolitisk
autonomi.
Eksempelvis kan ein sjå på avgjerda
i landet frå 1992, om å avslutta avtalen med USA om militære basar
i landet, som eit resultat av dette. I 1992, det same året som dei
siste russiske troppane trekte seg tilbake frå Mongolia, proklamerte
Mongolia i FNs generalforsamling at landets territorium skulle erklærast
som ei atomvåpenfri sone. Denne lova forbyr individ, legale personar
og framande statar å skaffa seg, ha hand om eller kontroll over
atomvåpen. Lova forbyr også utvikling, produksjon, stasjonering,
utplassering, transport, dumping og testing av atomvåpen på Mongolias
territorium. I dette forbodet mot atomvåpen blir også anna radioaktivt
materiale som er produsert for våpenformål, inkludert.
Japan er det landet som i størst
grad har kjent verknadene av atomvåpen. Trass i at Japan som Noreg
har underlagt seg amerikansk atomvåpenparaply, har Japan etablert
ei tydeleg anti-atomvåpenlinje etter krigen. Dei tre atomvåpenprinsippa
i japansk politikk blei formulerte av statsminister Sato i 1967,
tre år etter at Kina hadde testa sitt fyrste atomvåpen. Desse tre
prinsippa seier at Japan ikkje skal introdusera, produsera eller
ha atomvåpen. Dette blei formulert i ein parlamentarisk resolusjon
i 1971, sjølv om prinsippa aldri er blitt lovfesta. Kvar einaste
sitjande statsminister sidan Sato har konfirmert at desse tre prinsippa
ligg til grunn for japansk atomvåpenpolitikk.
Med dette grunnlovsforslaget vil
vi stadfesta ei langsiktig norsk sikkerheitspolitisk linje der vi
ikkje ynskjer atomvåpen på norsk jord.
Presidenten: Flere
har ikke bedt om ordet til grunnlovsforslag 6.
Per Olaf Lundteigen (Sp) [12:44:36]: Det gjelder grunnlovsforslag
om de marine ressurser, framsatt av Helge Thorheim, Kjersti Toppe,
Janne Sjelmo Nordås og meg sjøl. I sitt materielle innhold heter
det:
«De marine ressurser tilhører det
norske folk i fellesskap. Ingen private kan eie eller selge høstingsretten.
Ingen kan for evig og alltid ekskluderes fra høstingsretten.»
Plasseringen er fremmet i ulike
alternativ, men det gjelder § 111 første ledd. Det er et forslag
med et høyt presisjonsnivå. Det fastslår for det første at eierskapet
til de saltvannslevende ressursene tilhører folk i Norge.
For det andre kan ingen private
overta retten til fiske som sin eiendom, og derfor heller ikke omsette
denne. Inntektene fra framtidig høsting av fisk eller andre marine
organismer skal redere kunne selge, og de skal sjøl ta inntektene
av slike konsesjons- eller kvotesalg.
For det tredje er høstingsretten
en evigvarende ressurs for det norske folk, altså verner bestemmelsen
framtidige generasjoner mot at én generasjon selger ut arvesølvet.
For det fjerde vil denne lovbestemmelsen
sette en stopper for den vedvarende utglidning med kjøp og salg
av fiskerettigheter.
Forslag 41, som nå er referert,
må ses i forhold til forslag 23, fra Ingrid Heggø mfl. og forslag
26, fra Torgeir Knag Fylkesnes mfl. Forslag 23 er etter vår vurdering
et umulig forslag fordi det genetiske materialet er menneskenes
felles arv og kjenner ingen nasjonale grenser. Når det gjelder forslag
26, er det for svakt, dels fordi presisjonsnivået er for lavt, slik
at domstolene neppe vil finne veiledning i sin eventuelle kontroll
av om de formelle fiskerirettslige lover er grunnlovsmessig eller
ei. Derfor forslaget fra Senterpartiet.

Torgeir Knag Fylkesnes (SV) [12:47:30]: Det er første gong
det har kome forslag som omhandlar at dei marine ressursane skal
inn i Grunnloven. Det er tre stykke, og det er fantastisk i seg
sjølv.
Så må eg seie at eg har stor sans
for Senterpartiets forslag, fordi ein så eksplisitt seier at ein
ønskjer å stoppe omsetning av fiskerettane. Det betyr at når ein
har fått eit løyve frå staten til å fiske eit visst tal tonn fisk,
kan ein ikkje i neste omgang selje det vidare til nokon andre når
ein f.eks. trer ut av yrket.
Dette er veldig fine takter frå
Senterpartiet, dersom det er slik at Senterpartiet står fullt og
heilt bak det. Eg vil signalisere at dette er heilt i tråd med det
som er SVs fiskeripolitiske linje. Vi meiner at ein av dei største
tragediane i fiskeripolitikken rett og slett er at ein har laga
eit kjøps- og salsystem som dei siste rapportane no viser at har
auka levetida på fartøya, at effektiviteten nesten utelukkande har
gått til kapitaleigarar, og fiskaranes del av inntektene frå eige
fiske har blitt redusert. Aldri tidlegare har fiskarar tent ein
så liten del av det dei sjølve fiskar. Dette føreslår jo vi. Difor
er eg veldig glad for, og håpar også, at dette er ei linje som Senterpartiet
støttar – om det stemmer at Senterpartiet meiner dette som parti
– når SV konkret føreslår dette i Stortinget.
Så vil eg leggje til at det er ein
dimensjon som manglar i Senterpartiets forslag, og det er kystens
rolle i dette, for ikkje på noko punkt i Senterpartiets forslag
er nærleiksprinsippet nemnt. Og det er, som eg sa i eit tidlegare
innlegg, to overordna prinsipp som har dominert norsk fiskeripolitikk
og havrett: Det eine er allmenningsprinsippet – at dette er det
ingen som kan eige, og det andre er nærleiksprinsippet – at ein
har ein rett til hauste dersom ein bur nær ressursane. Eg vil seie
at det første prinsippet har Senterpartiets forslag knesett på same
måten som SV har gjort det. Vi kan vere ueinige om betydninga dette
vil ha om det kjem ei eventuell rettssak, men det har Stortinget
moglegheit til å påpeike i merknadene sine, som da vil vere eit
utgangspunkt for domstolanes arbeid dersom det kjem til konfliktar.
Den andre dimensjonen, nærleiksprinsippet,
meiner eg er eit heilt fundamentalt prinsipp. Det er det norske
fiskeri er bygde på. Det er det som er utgangspunktet for føresegnene
i både deltakarloven og havressursloven, at dei marine ressursane
skal kome kystbefolkninga til gode. Heile den fantastiske og stolte
kystkulturen som dominerer Noreg, kysten – der store delar av Noregs
befolkning faktisk bur – skal ha ein plass også i Grunnloven. Det
manglar i Senterpartiets forslag. Difor er eg spent på korleis Senterpartiet
stiller seg til den delen av denne debatten. Det er akkurat det
Arbeidarpartiet tidlegare no har sagt, at dei ikkje ønskjer å ha
det med i Grunnloven – dei ønskjer berre det overordna allmenningsprinsippet,
ikkje nærleiksprinsippet. Det meiner eg er eit brot med sedvanen
i norsk fiskeriforvaltning og norsk havrett gjennom mange tiår.
La meg leggje til at da Noreg forhandla
fram avtalen med England, som var utgangspunktet for Noregs ganske omfattande
havområde i Nordsjøen, og som også gjorde sitt til at Noreg fekk,
som ein del av vår økonomiske sone, enorme havområde, var det nettopp
at dette var havområde som hadde vore brukte til fiske i uminnelege
tider av kystens folk. Difor hadde Noreg ein særrett til å forvalte
desse områda også. Det betyr at dersom Noreg går bort frå dette prinsippet
og undergrev nærleiksprinsippet, undergrev vi òg vår eiga økonomiske
sone. Vi undergrev det som var hovudargumentet da Noreg vann fram
i den internasjonale havretten mot England. Difor vil eg åtvare
mot, når det gjeld dei meir overordna norske interessene, å ekskludere kystens
folk og nærleiksprinsippet frå å kome inn i Grunnloven. Eg meiner
det er ekstremt viktig at vi faktisk gjer det. Det er både i nasjonal
interesse og i kystsamfunnas interesse.
Presidenten: Flere
har ikke bedt om ordet til grunnlovsforslag 41.

Per Olaf Lundteigen (Sp) [12:52:48]: Det er et forslag fra
Kjersti Toppe og undertegnede som gjelder støy. Det lyder:
«Enhver har rett til å bo og daglig
ferdes i et miljø uten helseskadelig støy. Kongen skal fastsette
tiltaksgrenser for utendørs og innendørs støy og se til at grensene
ikke overskrides.»
Forslaget kan inntas på ulik alternativ
plassering. § 111 annet ledd er tatt inn som et av dem.
Begrunnelsen for forslaget er at
bestemmelsen er en presisering og styrking av miljøets beskyttelse
i Grunnloven, jf. dagens § 112 første setning, hvor det heter:
«Enhver har rett til et miljø som
sikrer helsen (…)»
Vi vil vise til at støy er et betydelig
og økende problem i byer og tettsteder, til tross for at vi har
målsettinger om det motsatte. Verdens helseorganisasjon har uttalt
følgende:
«Støy er et miljøproblem som rammer
svært mange mennesker i Norge i dag. Om lag 1,5 millioner nordmenn
er utsatt for et gjennomsnittlig støynivå over Verdens helseorganisasjon
sin anbefalte grense på 55 dB ved boligen sin, og rundt en halv
million nordmenn er i stor grad plaget av støy. Støy i nærmiljø
og i egen bolig fra kilder utenfor bolig, er et økende problem.
Støy bidrar til redusert velvære
og mistrivsel, og påvirker derfor folks atferd og helsetilstand.
Stress forårsaket av støy kan blant annet være en medvirkende årsak
til forskjellige helseplager, for eksempel muskelspenninger og muskelsmerter,
og en medvirkende årsaksfaktor for forhøyet blodtrykk.»
Derfor altså grunnlovfesting av
støyforholdene, slik at enhver har rett til å bo og daglig ferdes
i et miljø uten helseskadelig støy.
Presidenten: Flere
har ikke bedt om ordet til grunnlovsforslag 42.
Per Olaf Lundteigen (Sp) [12:55:16]: Det er et grunnlovsforslag
som gjelder bruk av rikets forsvarsmakt på fremmed jord, og det
er fremmet av representantene Marit Arnstad, Kjersti Toppe, Helge
Thorheim og undertegnede og gjelder endring i § 25. Det er presentert
i to alternativer.
Alternativ 1 lyder:
«Kongen kan ikke sende tropper ut
av landet for å delta i væpnet angrep på fremmed jord uten at Stortinget
i møte for lukkede dører har gitt sitt samtykke.»
Dette gjelder altså tropper som
er i den situasjon at en går til angrep på fremmed jord. Begrunnelsen
for forslaget er at den til nå mer eller mindre formløse kontakt
mellom regjeringa og Stortinget med hensyn til bruk av landets forsvarsmakt
i væpnet konflikt utenlands bør bli underlagt en fast framgangsmåte
som sikrer folkevalgt styring og kontroll. Forslaget er derfor viktig
av følgende grunner:
For det første sikrer forslaget
Norges øverste organ, Stortinget, bedre overordnet kontroll med
bruken av norske forsvarsstyrker. Endringen avklarer den tvil som
har vært gjort gjeldende med hensyn til om Norge uten Stortingets
samtykke kan starte en angrepskrig i utlandet.
For det andre er det å sende norske
soldater i krig i utlandet en alvorlig beslutning. Dette må kun
skje etter grundige overveielser, debatt og vedtak i Stortinget.
Formålet med norske militære styrker er å forsvare landet mot fiendtlige
angrep på norsk jord. Dette skal oppfylle sentrale mål for Forsvaret.
Det foreliggende lovforslaget gjelder
ikke i tilfelle av overraskende angrep på Norge eller en av landets
allierte, der Norge i henhold til NATO-paktens artikkel 5 plikter
å bidra til forsvaret av den av våre allierte som er angrepet.
Presidenten: Flere
har ikke bedt om ordet til grunnlovsforslag 45, og sak nr. 1 er
dermed ferdigbehandlet.
Referat
Presidenten: Det
foreligger ikke noe referat.
Forlanger noen ordet før møtet er
slutt? Det ser ikke ut til å være tilfelle. – Møtet er hevet.

Møtet hevet 12.58.
StortingetPostboks 1700 Sentrum0026 Oslopostmottak@stortinget.noSentralbord: 23 31 30 50
Ansvarlig redaktør: Siv NordrumNettredaktør: Lars Henie Barstadweb@stortinget.no
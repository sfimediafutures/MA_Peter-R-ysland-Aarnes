
﻿
Dato: 19.12.2017
President: Olemic Thommessen
Innhold

President: Olemic Thommessen
Presidenten: Fra
Venstres stortingsgruppe foreligger søknad om sykepermisjon for
representanten Carl-Erik Grimstad i dagene 19. og 20. desember.
Etter forslag
fra presidenten ble enstemmig besluttet:
Søknaden
behandles straks og innvilges.
Vararepresentanten,
Kari-Lise Rørvik,
innkalles for å møte i permisjonstiden.
Presidenten: Kari-Lise
Rørvik er til stede og vil ta sete.
Representanten Nicholas Wilkinson
vil fremsette et representantforslag.
Nicholas Wilkinson (SV) [10:01:11]: På vegne av stortingsrepresentanten
Solfrid Lerbrekk og meg selv vil jeg fremme et representantforslag
om videreføring og utviding av forsøk med tettere oppfølging ved
sykefravær og egenmelding ved sykdom i opptil et år.
Presidenten: Representanten
Petter Eide vil fremsette et representantforslag.
Petter Eide (SV) [10:01:40]: På vegne av stortingsrepresentantene
Kari Elisabeth Kaski, Nicholas Wilkinson, Karin Andersen og meg
selv vil jeg fremme forslag om endringer i straffeloven med sikte
på at voldtekt blir definert som seksuell omgang uten oppriktig
samtykke.
Presidenten: Representanten
Kjersti Toppe vil fremsette to representantforslag.
Kjersti Toppe (Sp) [10:02:14]: Eg vil på vegner av Jenny
Klinge, Ivar Odnes, Per Olaf Lundteigen og meg sjølv fremja eit
forslag om tiltak for å forbetra og forenkla pasientreiseordninga
og sikra forsvarleg drosjetransport for pasientar i regi av helseføretaka.
Så vil eg fremja eit representantforslag
på vegner av Emilie Enger Mehl, Geir Adelsten Iversen og meg sjølv om
ei offentleg utgreiing, NOU, om norsk ruspolitikk.
Presidenten: Forslagene
vil bli behandlet på reglementsmessig måte.
Presidenten: Presidenten
vil foreslå at det velges en settepresident for Stortingets møte
i dag – og anser det som vedtatt.
Presidenten vil foreslå Ingjerd Schou.
– Andre forslag foreligger ikke, og Ingjerd Schou anses enstemmig
valgt som settepresident for dagens møte.
Før sakene på dagens kart tas opp
til behandling, vil presidenten opplyse om at møtet i dag fortsetter
utover kl. 16.
Innstilling
fra helse- og omsorgskomiteen om bevilgninger på statsbudsjettet
for 2018, kapitler under Helse- og omsorgsdepartementet (rammeområde
15 (Innst. 11 S (2017–2018),
jf. Prop. 1 S (2017–2018))
Presidenten: Etter
ønske fra helse- og omsorgskomiteen vil presidenten foreslå at debatten
blir begrenset til 1 time og 15 minutter, og at taletiden fordeles
slik:
Arbeiderpartiet 15 minutter, Høyre
15 minutter, Fremskrittspartiet 10 minutter, Senterpartiet 5 minutter,
Sosialistisk Venstreparti 5 minutter, Venstre 5 minutter, Kristelig
Folkeparti 5 minutter, Miljøpartiet De Grønne 5 minutter, Rødt 5
minutter og regjeringen 5 minutter.
Videre vil presidenten foreslå at
det – innenfor den fordelte taletid – blir gitt anledning til replikkordskifte på
inntil åtte replikker med svar etter innlegg fra medlemmer av regjeringen
og fem replikker med svar etter innlegg fra partienes hovedtalere.
Videre blir det foreslått at de som
måtte tegne seg på talerlisten utover den fordelte taletid, får
en taletid på inntil 3 minutter.
– Det anses vedtatt.
Olaug V. Bollestad (KrF) [10:04:48] (komiteens leder): Først
av alt har jeg lyst til å takke komiteen for et godt stykke arbeid
med budsjettet, og også statsråden.
Målet for helsepolitikken må være
at flest mulig får oppleve å ha best mulig helse i livet. For Kristelig
Folkepartis del står kampen derfor ofte om at flere barn, unge og
familier må få den hjelpen de trenger, når de virkelig trenger den.
Forebygging gir stor gevinst nettopp for denne gruppen. Derfor er
Kristelig Folkeparti utrolig opptatt av røyk, alkohol, fett og sukker,
og å få denne gruppen i større aktivitet, fordi det er så mye helse
å hente for barn og unge. Det gjør at vi i framtiden kanskje kan gi
flere unge bedre helse når de vokser opp, bruke mer penger på forebygging
enn på behandling. Det er god samfunnspolitikk, og ikke minst er
det god politikk for den enkelte.
Det er dessverre slik at ikke alle
barn og unge får den optimale barndommen, eller de havner rett og
slett på feil side i livet. Noen opplever at foreldre eller andre voksne
svikter, ja, til de grader svikter, slik at de blir utsatt for vold
og overgrep – deres verdi blir et middel og ikke en egenverdi. Mange
liv blir ødelagt for resten av livet. Da er det for Kristelig Folkepartis
del viktig at det er flere voksne som ser, og at det er flere voksne
som ikke bare ser, men gjør noe for akkurat disse ungene. Derfor har
det for Kristelig Folkepartis del vært viktig å prioritere at flere
skal jobbe på helsestasjonene, i skolehelsetjenesten, at det er
flere lærere i klassene, at det er en god plan for å finne og behandle
barn med psykiske lidelser.
Andre unger og ungdommer faller utenfor
på tross av at det er gode tilbud rundt dem, ikke på grunn av at
de ikke har fått hjelp, men de faller ut i feil miljø, og de finner
ut at rus er det som gir dem den tilfredsstillelsen de ønsker. For
Kristelig Folkepartis del er det en utfordring at vi ser at mange
av dem rundt oss får ødelagt livet. Vi føler oss maktesløse, mange
ganger, i møte med rusens jerngrep, spesielt om barn og unge, fordi
rusens makt er så stor. For Kristelig Folkepartis del har det vært
viktig å ha penger til behandling, oppfølging og ettervern av akkurat
den gruppen. Kristelig Folkeparti er glad for at vi har fått en
forpliktende opptrappingsplan for rusfeltet, og det er denne gruppen
mennesker Kristelig Folkeparti er opptatt av å sikre at de store
pengene skal gå til, dem som trenger det mest.
Noen har drevet rusarbeid i mange,
mange år: ideelle organisasjoner, som Kristelig Folkeparti har vært
opptatt av at skal få øremerkede midler, slik at vi viser at de er
med og utgjør en helthetlig rusbehandling i tillegg til sykehus
og kommunehelsetjeneste, ikke bare for dem de er opptatt av, men
for samfunnet.
I framtiden må vi tross alt sikre
at forebygging mot rus blir det sentrale, at folk opplever at de
blir ivaretatt både som små og som ungdommer. Det blir billigere
for samfunnet – enten det gjelder fysiske sykdommer, psykiske sykdommer
eller det gjelder andre eksistensielle behov – at vi klarer å forebygge
mer enn vi behandler.
Det betyr at sykehus og kommunehelsetjeneste
må være rigget for framtiden med nok personell, med personell som
er i stand til å møte de behovene som finnes – enten det heter sykepleiere,
leger eller andre yrkesgrupper. Når det gjelder det langsiktige,
bør helsekomiteen sammen med utdanningskomiteen sikre at vi i framtiden
har nok helsepersonell som kan bidra til både forebygging, behandling
og ettervern. Det gjør at vi får mer penger igjen for de kronene
som vi legger inn i vårt helsebudsjett.
Med dette anbefaler jeg komiteens
innstilling.
Presidenten: Det
blir replikkordskifte.
Tore Hagebakken (A) [10:09:33]: Aller først vil jeg takke
Kristelig Folkeparti så inderlig for at partiet i sak etter sak
nå står sammen med oss rød-grønne og hindrer dårlig politikk fra
den sittende regjeringa.
I Dagbladet i dag står det om Ernas
ti tapte slag. Det er god journalistikk, men jeg skjønner at det
ikke er så lett for journalisten å få med seg absolutt alle nederlag,
i det tempoet som dette nå går. Takk til Kristelig Folkeparti for
hva de har bidratt til når det gjelder å stoppe det å overføre hjelpemidler
til kommunene. I dag handler det om helsestasjoner og skolehelsetjenester,
hvor det er snakk om å overføre behandling av somatiske og psykiske
tilfeller, noe som virkelig vil kunne gå ut over det forebyggende
arbeidet som helsestasjoner og skolehelsetjenesten skal gjøre.
Er representanten fra Kristelig Folkeparti
helt enig med meg i at dette nå må legges dødt og maktesløst, slik det
foreligger fra regjeringa?
Olaug V. Bollestad (KrF) [10:10:34]: Det flotte med å være
et sentrumsparti er at vi kan ta det beste ut av politikken, enten
det er fra høyresiden eller venstresiden i norsk politikk. Når det
gjelder hjelpemidler, er Kristelig Folkeparti opptatt av at brukerne
skal få de tjenestene de trenger, på ett sted. Det tror vi må være
på et spesialisert sted, fordi hjelpemidlene er så spesialiserte,
og vi må sikre at en får lik hjelp i hele landet.
Når det gjelder helsestasjonene,
er Kristelig Folkeparti genuint opptatt av den forebyggende delen
der. Skal man klare å tenke at en skal ha både behandling og forebygging
på samme sted, krever det en helt annen tilnærming enn det vi har
i helsestasjonene i dag. Derfor tenker Kristelig Folkeparti at vi
er negative til den delen, slik den foreligger nå.
Tore Hagebakken (A) [10:11:26]: Jeg har også et tips til
Kristelig Folkeparti, for jeg har funnet et område hvor det faktisk
er et islett av forbedringspotensial hos Bollestads parti. Det gjelder
investeringstilskuddet til sykehjem og omsorgsplasser, hvor regjeringa
skal fase ut tilskuddet til rehabilitering. Det er mange flotte
rehabiliteringsprosjekter og modernisering som er smart ut fra mange
hensyn, som er på gang. Vil Kristelig Folkeparti ved første anledning
bryte ut av denne mer eller mindre selvvalgte folden, og være med
oss på å stoppe utfasingen av disse tilskuddene, som bekymrer svært mange
kommuner? Jeg mener at det minste våre eldre omsorgstrengende kan
forvente av rike Norge, er at vi kan rehabilitere, og at staten
i så måte bidrar til å sikre dem gode boliger å være i på sine eldre
år.
Olaug V. Bollestad (KrF) [10:12:26]: Først har jeg lyst til
å gi skryt til regjeringen for den satsingen som har vært i denne
perioden på både rehabilitering og bygging av nye sykehjemsplasser,
for der har det vært gjort ganske mye. Når det er sagt, er Kristelig
Folkeparti utrolig opptatt av at det vil være en dårlig samfunnsinvestering
ikke å ivareta de sykehjemmene som allerede er bygd, for teknologi
og andre måter å drive på vil gjøre at en må ha tjenlige bygg til
enhver tid. Derfor tenker Kristelig Folkeparti at det må være viktig
å investere i nytt, men det er også et forvalteransvar å ivareta
de bygningene vi har, slik at de til enhver tid er moderne, så våre eldre
til enhver tid får den hjelpen de skal ha. Det skulle blott bare
mangle.
Sveinung Stensland (H) [10:13:26]: Jeg tror vi skal gå fra
klamme omfavnelser til reelt skryt.
Jeg vil takke representanten Bollestad
for det utrolige engasjementet hun har vist for dem som har det
tyngst, for ruspasienter, for dem som sitter nederst ved bordet. Jeg
vil gjerne spørre representanten Bollestad om hun deler Høyres oppfatning
om at også de svakeste pasientene, ruspasientene, de som har ingenting,
skal få samme valgfrihet når de får behandling, som alle andre.
Er det like viktig for den pasientgruppen som for andre at de kan
velge mellom forskjellige alternative behandlingsmetoder og -steder?
Olaug V. Bollestad (KrF) [10:14:08]: De som har møtt og vært
nær på ruspasienter, vet hvor viktig det er at en må være innstilt
på at der man velger å få behandling, der har man tillit. Jeg tror
det er viktig at pasienter får lov til å velge. Men da er det også
viktig for Kristelig Folkeparti å si at det ikke bare må være innenfor
den spesialisthelsetjenesten som det til enhver tid har vært vist
til, men at det også kommer andre behandlingsplasser inn som i dag
ikke er dekt av refusjonsordninger, noe som gjør at mange ikke har
et reelt valg. Det gjelder ideelle organisasjoner spesielt, som
viser gode resultater, men som vi som samfunn ikke har tillatt at pasienter
kan få lov å velge. Kristelig Folkeparti tenker at vi skal være
med og se på valgfriheten, men vi må innlemme flere behandlingsmuligheter
i den valgfriheten.
Kjersti Toppe (Sp) [10:15:16]: I går hadde Helse Bergen styremøte,
og da vart kutta på Haukeland banka igjennom mot stemmene til dei
tilsette. 50 sjukehussenger vert fjerna, over 200 tilsette må skifta
jobb, og Jobbfast, som er det einaste behandlingstilbodet i landet
for varslarar, vert lagt ned.  Kristeleg Folkeparti er ansvarleg
for sjukehusbudsjettet i landet, og eg vil spørja representanten
om Kristeleg Folkeparti er fornøgd med situasjonen som er ute i
sjukehusa, og om ho er fornøgd med at Jobbfast no vert lagt ned.
Olaug V. Bollestad (KrF) [10:16:00]: Jeg vil begynne med
det siste. Kristelig Folkeparti står sammen med Senterpartiet i
en merknad om Jobbfast. Vi mener at det å ha gode varslingsrutiner
og kunne hjelpe dem som varsler, er sentralt. I merknaden henstiller
vi til at det må være et slikt tilbud, og så er det opp til foretaket å
prioritere dette. Det er den foretaksmodellen som Stortinget her
har valgt, og som Kristelig Folkeparti i utgangspunktet ikke er
enig i skal være styrende for Norge.
Når det gjelder sykehusbudsjettet,
skulle Kristelig Folkeparti ønske at vi hadde hatt enda større handlingsrom.
Men når det er sagt, må ting også endres i sykehus, fordi sykehusbehandling
endres – det blir mer dagkirurgi, mer dagbehandling, mer poliklinisk
arbeid. Men det betyr ikke at folk skal springe mer og pasientene
oppleve at de faktisk er nesten mer til bry enn de fortjener plassen
i sykehus. Så jeg blir som Ole Brumm før jul og sier ja takk, begge
deler.
Nicholas Wilkinson (SV) [10:17:15]: Kristelig Folkeparti
og SV deler engasjementet for dem som sliter mest i samfunnet.
Vi snakker ofte om behandling i
helsekomiteen, men jeg vil spørre om dem som er til behandling.
I psykisk helsevern er det sprengt i dag. Det de som sliter, forteller oss,
er at de må bli veldig, veldig syke for så å bli innlagt, få hjelp,
komme seg ut igjen og vente helt til de blir svært syke og får store
problemer, før de får hjelp igjen. Det skaper en jojo-effekt som
er svært ubehagelig for dem det gjelder, og som koster samfunnet
store ressurser fordi de må bli så veldig alvorlig syke før de får
hjelp. Derfor foreslår SV i sitt alternative statsbudsjett 40 nye
brukerstyrte senger i psykisk helsevern, der de som er syke, kan legge
seg inn selv. Resultatene viser at det gir store økonomiske besparelser
og makt i egen hverdag for dem som er syke, mens de trenger behandling.
Jeg forstår at Kristelig Folkeparti
nå er i et budsjettforlik, men vil Kristelig Folkeparti i resten
av perioden være med SV og jobbe for flere brukerstyrte senger innen
psykisk helsevern og også vurdere det innenfor rus?
Olaug V. Bollestad (KrF) [10:18:22]: Først har jeg lyst til
å si at jeg sterkt deler engasjementet til representanten. Jeg har
levd med en mor som var psykisk syk, så jeg vet mye om at vi skulle
hatt brukerstyrte senger. Når det er sagt, så vet vi at brukerstyrte
senger var noe som startet på Jæren, i en psykiatrisk avdeling,
med stort hell, og jeg tenker at det er noe som hver psykiatrisk
institusjon må vurdere om det skal legges mer til rette for. Én
ting er at det er samfunnsstyrt, men det er utrolig tungt for den enkelte
ikke å få tryggheten og hjelpen når vedkommende trenger det. Derfor
blir brukerstyrte senger et viktig behandlingsmiddel for dem skal
leve med sin psykiske sykdom: Å vite at den dagen det er ekstra
tungt eller angsten er for stor, har de en mulighet, en sikkerhet de
kan bruke. Det tror jeg vil være framtida.
Presidenten: Replikkordskiftet
er omme.
Ingvild Kjerkol (A) [10:19:37]: Arbeiderpartiets mål er et
samfunn som fremmer god helse og livskvalitet for alle, som forebygger
sykdom og gir muligheter for å leve et godt liv uansett hvilken
bakgrunn man har. Heldigvis er mange friske og lever et godt liv
i Norge. Men mange av oss trenger helsetjenester, og som samfunn trenger
vi alle. Derfor må vi skape et samfunn som holder folk friske. Det
er viktig for å opprettholde velferden, og det er et uttrykk for
de verdiene som landet vårt er bygd på, nemlig fellesskap og solidaritet.
Framtiden tegner et bilde av endret
demografi – flere eldre som lever lenger og får flere friske år,
men også økende behov for pleie og omsorg og et mer sammensatt sykdomsbilde
for dem som blir syke. Alvorlig sykdom som kreft og hjertelidelser
krever god og avansert behandling i sykehusene våre. Veksten i ikke-smittsomme
og mer livsstilsrelaterte sykdommer beskrives av Verdens helseorganisasjon
som en tsunami. Og flere opplever at psykisk sykdom hindrer dem
i å leve godt.
Arbeiderpartiet mener en sterk felles
helsetjeneste bidrar best til å nå målsettingen om god helse og
livskvalitet til alle. Det er godt begrunnet gjennom forskning og sammenlignbar
statistikk at det er nettopp sånn. Derfor sier vi nei til byråkratiske
privatiseringsforsøk fra Høyre og Fremskrittspartiet. Gjennom forebygging,
tidlig innsats og god behandling når man blir syk, skal man i vår felles
helsetjeneste få den beste hjelpen gjennom hele livet. Målsettingen
er at de som trenger helsetjenestene, skal oppleve dem som tilgjengelige,
trygge, helhetlige og koordinerte. Vi må organisere oss sånn at
pasientene opplever én helsetjeneste. Da må vi på en god måte ivareta
primærhelsetjenesten, inklusiv fastlegenes kompetanse, perspektiv
og autoritet.
Det er viktig å huske at folk ikke
blir syke på sykehus. Folk blir syke der de bor, og alle bor i en
kommune. Arbeiderpartiets alternative budsjett inneholder en kraftfull
og målrettet innsats for å forebygge sykdom og gi økonomiske muskler
til kommunene som eier primærhelsetjenesten. Sykehusene og resten
av spesialisthelsetjenesten i Norge holder høy kvalitet, men mange
pasienter opplever likevel feil og for lite informasjon og dårlig
samarbeid i møte med helsetjenesten. Skal vi stoppe utviklingen
mot et todelt helsevesen i Norge, må vi si nei til enda mer privatisering
som hindrer god styring av ressursene dit de trengs mest – ikke
flere transaksjoner og mer oppsplitting av tjenesten, sånn som regjeringen legger
opp til. Samhandlingsreformen, som statsråden har bekreftet gjennom
sine stortingsmeldinger, gjelder fortsatt. Den må følges opp med
tiltak som snur innsatsen dit den gir mest nytte i behandlingskjeden.
Retningen i samhandlingsreformen tilføres ingen ny energi, ingen
nye tiltak fra dagens regjering.
Sykehusene må ha en forutsigbarhet
i sin økonomi som gjør at de hele tiden kan omstille seg, ta i bruk
ny teknologi, nye metoder og ny behandling og sikre gode pasientforløp
uten unødvendig venting og opphold i behandlingen. Arbeiderpartiet
har lovt 12 mrd. kr mer til sykehusene denne stortingsperioden.
Vi mener at den forutsigbarheten er nødvendig. Vår felles helsetjeneste
skal være tilgjengelig for alle og holde så høy kvalitet at de økende
forskjellene i helsetilstand og tilgang til helsehjelp som vi ser
i veldig mange andre land, ikke får lov til å utvikle seg i Norge.
Det er den største forskjellen mellom opposisjonen og regjeringen
fra Høyre og Fremskrittspartiet, og kanskje snart Venstre,
Med det vil jeg ta opp de forslagene
som Arbeiderpartiet står inne i i innstillingen.
Presidenten: Representanten
Ingvild Kjerkol har tatt opp de forslagene hun refererte til.
Det blir replikkordskifte.
Sveinung Stensland (H) [10:24:17]: Arbeiderpartiet er stadig
opptatt av sitt bidrag til utviklingen av det norske velferdssamfunnet,
og velferdsstaten utvikles stadig. Men det er en utvikling som også
kan bli reversert. Arbeiderpartiet gikk til valg på å reversere
fritt behandlingsvalg, og det følger de opp i sitt alternative budsjett.
I tillegg distanserer de seg fra vårt mål om pasientens helsetjeneste.
De tar sågar avstand fra selve begrepet i sine merknader.
Hvordan føyer det seg inn i Arbeiderpartiets
historieskriving at partiet vil fjerne viktige rettigheter fra personer
som sliter med rus og psykiatri, gjennom å reversere fritt behandlingsvalg,
og at de samtidig tar så aktivt avstand fra vår politikk for å sette
pasienten i sentrum?
Ingvild Kjerkol (A) [10:25:02]: Arbeiderpartiet vil skape
vår felles helsetjeneste. Alle er potensielle pasienter. I et samfunn
som fremmer sykdom, kan det bli en utfordring for den bærekraften
Sveinung Stensland snakker så fromt om. Det er viktig at hjelp er
tilgjengelig, og det er ganske godt dokumentert at det er den enhetlige
helsetjenesten, som favner en hel populasjon, som bruker ressursene
best.
Når det gjelder valgfrihet, vil
jeg ikke ta på meg rollen som oppdrager for Sveinung Stensland,
men ordningen med fritt sykehusvalg ble innført i 2001. Det er en
viktig del, men det er fortsatt bare 15 pst. av pasientene som bruker
ordningen. Resultatet for pasientene innenfor rus og psykiatri,
som representanten Stensland har en rørende omsorg for, er at de
opplever at deres tilbud kuttes, f.eks. i Stavanger, på grunn av
at pengene går til private tilbydere.
Bård Hoksrud (FrP) [10:26:17]: Representanten Kjerkol og
Arbeiderpartiet har vært sterke motstandere av statlig finansiering
av eldreomsorgen. På fredag var jeg i representanten Kjerkols hjemkommune,
Stjørdal, og det må være spesielt å være så imot noe som fungerer
så bra, og hvor de ansatte er kjempefornøyde og ønsker å få fortsette
å være med. Til og med Kjerkols partikolleger i kommunen heier på
statlig finansiering av eldreomsorgen.
Er det ikke da litt spesielt å stå
her i dag og å ha tatt ut penger fra et statlig forsøk som ens egen
hjemkommune synes er fantastisk bra, og som gir bedre tjenester
til de eldre i kommunen?
Ingvild Kjerkol (A) [10:26:54]: Den kommunen Bård Hoksrud
refererer til, kjenner jeg veldig godt. Jeg er overrasket over at
Bård Hoksrud ikke kjenner til situasjonen i Stjørdal kommune, hvor
man ikke har bygd en eneste ny sykehjemsplass de siste 20 årene,
hvor man har dreid hele tilbudet over mot hjemmebasert omsorg, og
hvor man bruker en liten innsats per bruker som får tildelt hjelp
etter behov, og som sånn sett kommer godt ut når man får subsidiert
byråkratiet gjennom det statlige forsøket. Det første Stjørdal kommune
gjorde da de ble med i dette prosjektet, var å ansette fire nye prosjektledere,
som måtte gå gjennom alle enkeltvedtakene til de eldre i Stjørdal
som hadde fått tilsagn om hjelp, én gang til. Ikke én ny sykehjemsplass
har det blitt med dette prosjektet.
At kvaliteten har blitt bedret:
Ja, da snakker Bård Hoksrud imot både dem som bor i Stjørdal, meg
som pårørende for personer med hjelpebehov i Stjørdal og de reelle
fakta.
Per Olaf Lundteigen (Sp) [10:28:09]: Faste stillinger og
god fagutdanning kombinert med moderne utstyr er noe av grunnmuren
i et godt helsevesen. Det krever sjølsagt penger og bevilgninger,
og det er vårt ansvar. Det er også vårt ansvar å ha oppmerksomhet
på hvordan virksomheten blir ledet, altså organisasjon, kultur og
ledelse. I helsevesenet er det som ellers: Det er møtet mellom pasient
og behandler som er det sentrale, og det er det som hele tida må
ha kontinuerlig oppmerksomhet – altså at vi gir økt myndighet og
ansvar til dem som møter pasienten. De som møter pasienten, må sjølsagt
opptre i ledelsens ånd. Dette må skje ved at en reduserer mengden
skjemaer og rapportering, og at en fokuserer mer på målet, nemlig
resultatet.
SV og Senterpartiet har et forslag
i innstillinga, forslag nr. 30, hvor det heter:
«Stortinget ber regjeringen fremme
en sak til Stortinget for tillitsreform i helsevesenet der skjemavelde
og rapportering i størst mulig grad byttes med tillit til faglig
skjønn.»
Hvorfor er ikke Arbeiderpartiet
med på en slik merknad?
Ingvild Kjerkol (A) [10:29:12]: Jeg følger representanten
Lundteigen helt fram til mål når det gjelder tillitsbasert ledelse,
nærhet til dem som gjør jobben ute i felten, ute i tjenesten. Det
er vel mer praktiske årsaker som ligger til grunn for at vi ikke
er med på akkurat det forslaget representanten Lundteigen viser
til.
Jeg har lyst å løfte fram gode kommuner
som har gode erfaringer med tillitsbasert ledelse, som har snudd utviklingen,
fra målstyring og skjemavelde til tillitsbasert tjenesteutvikling.
Man er i gang i rød-grønne Tromsø, man er i gang i bydeler i rød-grønne
Oslo. Så den målsettingen og det verdigrunnlaget som representanten Lundteigen
forfekter, deler vi 100 pst. Det har vi reflektert i mange forslag
og mange merknader.
Nicholas Wilkinson (SV) [10:30:15]: I det moderne helsevesenet
er den digitale infrastrukturen i ferd med å bli blodårene som binder
alt sammen. Derfor er privatiseringen og skandalene i Helse Sør-Øst
så skremmende. SV foreslår i sitt budsjett 150 mill. kr øremerket
til digital fornying og sikkerhet i sykehusene. Vi mener dette skal
driftes og eies offentlig.
Venstresiden har historisk stått
sammen om å investere i fellesskapet og sikre statlig eierskap over
kritisk infrastruktur. Likevel valgte Arbeiderpartiet ikke å være med
da Senterpartiet og SV inviterte helseministeren til Stortinget
for å redegjøre om skandalen og privatiseringen av IKT i Helse Sør-Øst.
Vil Arbeiderpartiet likevel støtte at kritisk IKT-infrastruktur
i helsevesenet skal eies og driftes i offentlig regi, og investere
nye millioner i utbedringer sammen med SV?
Ingvild Kjerkol (A) [10:31:16]: Representanten beskriver
det som blodårer, og den beskrivelsen deler jeg. Dette er blodårene
som kommer til å bli enda viktigere i den enhetlige helsetjenesten
vår. Det at informasjon flyter godt og sikkert, vil være avgjørende
for å tilby den beste behandlingen og sikre pasientopplysningene
på den måten de skal sikres.
Dette vil kreve investeringer i
framtiden. Det viktigste vi kan gjøre, er å sørge for at sykehusbudsjettene
er slik at man får gjort de nødvendige investeringene. For eksempel
i Helse Midt-Norge skal man i gang med en helseplattform som vil
binde primærhelsetjenesten og sykehusene sammen – banebrytende,
framtidsrettet og riktig, men det vil kreve både mye kompetanse
og ikke minst penger til å gjøre selve investeringen.
Ketil Kjenseth (V) [10:32:22]: Representanten Kjerkol sa
innledningsvis i sitt innlegg at vi må holde folk friske. Det er
jeg hjertens enig i. I neste vending kom det en lovnad om å bruke
12 mrd. kr til sykehus. Det er ikke der det helsefremmende arbeidet
skjer, så jeg stusser litt over at festtaler og prioriteringer ikke
henger helt sammen.
Jeg vil over til eldreomsorgen.
Arbeiderpartiet hadde sin sjanse i de åtte rød-grønne regjeringsårene,
og med støtte fra Kristelig Folkeparti og Venstre lovde en 15 000 nye
plasser i eldreomsorgen, men leverte 2 000 nye. Da utelukket en
boligsamvirker, ideelle og private aktører fra å være med og skape
den kapasiteten. Nå snakker representanten Kjerkol om å utelukke
de aktørene, stort sett, også i fortsettelsen, men klager over at
dagens regjering ikke leverer. I Arbeiderparti-styrte Gjøvik kommune
har vi norgesrekord i utskrivningsklare pasienter som presses til
å ligge i sykehus. Så hvorfor ønsker representanten Kjerkol at vi
skal presse pasienter over i sykehus, som burde være i andre alternativer
i kommunene?
Ingvild Kjerkol (A) [10:33:34]: Det tror jeg må bero på en
misforståelse. Arbeiderpartiet ønsker ikke å presse pasienter over
i sykehus. Det er derfor vi ønsker å opprettholde det investeringstilskuddet
som gjør kommunene i stand til å bygge nye botilbud, nye omsorgstilbud
og også rehabilitere det gamle de har fra før. Beskrivelsen av at
Arbeiderpartiet presser ut private som ønsker å bygge boliger med
omsorgstjenester, kjenner jeg meg heller ikke igjen i. Det er en
rekke Arbeiderparti-styrte kommuner, for øvrig også Høyre-styrte
kommuner, som er flinke til å bygge private botilbud, legge til
rette for at de kan bygges rundt de kommunale hjelpetilbudene, de
kommunale tjenestene, og at de sånn sett fylles med gode offentlige
helsetjenester og hjemmebasert omsorg på en framtidsrettet og god
måte.
Presidenten: Replikkordskiftet
er dermed omme.
Sveinung Stensland (H) [10:34:37]: Først vil jeg takke komiteen
for et godt samarbeid om budsjettet, men mest av alt vil jeg takke
samarbeidspartnerne våre i Stortinget for effektive forhandlinger
og det gode budsjettet vi nå står sammen om.
Vi bygger videre på det vi startet
i forrige periode. Dette budsjettet legger grunnlaget for det som
er viktigst i vår helsepolitikk: å redusere unødvendig og ikke-medisinsk
begrunnet venting for pasientene, øke tilgjengelighet og kapasitet,
styrke kvaliteten i helse- og omsorgssektoren samt prioritere psykisk
helse og rusfeltet ved satsing på tidlig innsats, bedre behandling
og forebygging.
Å få hjelp når en trenger det, er
viktig for både trygghet og livskvalitet. Det viktigste i helsetjenesten
er ikke systemet, men pasienten. Hver enkelt pasient skal i møte
med helsetjenesten oppleve respekt og åpenhet og slippe unødig ventetid.
Høyre mener at ingen beslutninger om pasienten skal tas uten pasienten.
Behandlingsapparatet må bygges opp rundt dette.
Pasientens helsetjeneste betyr at
kvaliteten på behandlingen skal være høy og ventetiden så kort som mulig,
og at pasienten skal bli hørt i alle deler av helsetjenesten. Pasienten
skal møtes med kunnskap og respekt.
Det er et offentlig ansvar å sikre
gode helse- og omsorgstjenester til alle. Helsekøene må fortsatt
reduseres, og tilbudene må forbedres gjennom nye og bedre måter å
jobbe på. Høyre vil jobbe for å styrke kompetansen blant ansatte
og sikre større valgfrihet for brukerne. Økt digitalisering og effektivisering
vil gjøre varme hender til mer omsorg, samtidig som helsekøene fortsatt
reduseres.
Tilbudet til de mest utsatte, særlig
innen rus og psykiatri, styrkes fortsatt i vårt budsjett. Mennesker
som har levd et langt liv, men som har blitt pleietrengende, må sikres
et liv med mening og verdighet.
Helse- og omsorgstjenestene i kommunene
må moderniseres og styrkes. Vi arbeider for et helhetlig og sammenhengende
helse- og omsorgstilbud tilpasset den enkeltes behov. Det er i primærhelsetjenesten,
bl.a. gjennom fastlegen, de fleste har sin første kontakt med helsetjenesten.
Derfor er vi glade for at fastlegeordningen skal evalueres.
Den lokale helsetjenesten danner
grunnlaget for et godt helsetilbud. Samarbeidet mellom primærhelsetjenesten
og spesialisthelsetjenesten er spesielt viktig. Andelen eldre i
den norske befolkningen øker, og antallet personer med kroniske
sykdommer og sammensatte omsorgsbehov blir stadig større. Dette
øker presset på helsesektoren. Flere eldre ønsker å bo hjemme og
leve et aktivt og selvstendig liv med tilpassede tjenester. Vårt mål
er å sikre folk en god og verdig omsorg tilpasset individuelle behov.
Omsorgen for eldre og pleietrengende bygges derfor videre ut for
å gi alle som trenger det, et tilbud med kvalitet og aktivitet.
Vi vil ta i bruk alle gode krefter for å sikre nettopp dette.
Gjennom Nasjonal helse- og sykehusplan
gis det overordnede føringer. Vi er samtidig opptatt av handlingsrom
og fleksibilitet på det enkelte sykehus, slik at behandlingen kan
bli best mulig. Fritt behandlingsvalg er viktig for å korte ned
sykehuskøene, og både private og utenlandske tjenester kan avlaste
og redusere helsekøene.
Det er fortsatt variasjon i kvaliteten
på tilbudet ved sykehusene. Arbeidet for mer åpenhet rundt kvaliteten
i tjenestene må fortsette, bl.a. gjennom bruk av kvalitetsindikatorer
og helseatlas. Det er nemlig nødvendig med fortløpende vurderinger
av helsetjenestenes prioriteringer.
Vi vil sikre rask tilgang til nye
og effektive legemidler. I dette budsjettet vedtar vi en stor opprydding
på legemiddelfeltet med dette som mål. Legemiddelpolitikken skal
bidra til økt pasientsikkerhet, god behandling, lavere kostnader
for det offentlige og innovasjon. Likeverdig og rask tilgang til
effektive legemidler dreier seg om å sikre at legemidler er tilgjengelige
på det norske markedet, og å sikre tilgang til legemidler, uavhengig
av betalingsevne.
Pårørende er en ressurs og skal
ha innflytelse på hjelpetilbudet til den de er pårørende til. Oppmerksomhet skal
rettes mot at pårørende kan ha flere roller, både som avlastere,
omsorgspersoner og beslutningstakere for behandlingsløpet. Vi er
derfor spesielt glade for enigheten om styrkede bevilgninger til
pårørendearbeid.
Helse og helsepolitikk opptar svært
mange. Derfor er det lett for oss politikere å bli overivrige i
tjenesten. Det er knapt grenser for hva vi, eller noen av oss, mener
noe om. Som Nils- Fredrik Nielsen sa: «Noen vil ha oss så friske
at vi blir syke av det.» Dette er en viktig, men vanskelig balansegang.
Flere interesser må veies, bl.a. individets frihet og ansvar mot
samfunnets utgifter. Det er uansett vår plikt å legge til rette
for at folk kan ta sunnest mulige valg i sitt liv og samtidig få
hjelp når de trenger det. Det lykkes vi godt med i Norge, selv om
vi stadig får nye utfordringer. Skal vi bevare vår felles helsetjeneste
i framtiden, må vi være villige til å endre den.
Presidenten: Det
blir replikkordskifte.
Tellef Inge Mørland (A) [10:39:36]: Hvert år fødes det om
lag 30 barn av kvinner som er under legemiddelassistert rehabilitering,
LAR. Leger og sykepleiere forteller om nyfødte som gråter mye, sover
og spiser lite, har kramper, kaster opp, har diaré – altså barn
med abstinenser. Leder av konsensusutvalget, Jørg Mørland, sier
at legemidlene som brukes i LAR, ikke kan frikjennes fra å kunne
gi skader på fostre, og at bruken av disse legemidlene derfor i
størst mulig grad bør reduseres hos den gravide.
I forslaget til statsbudsjett skriver
statsråden at reviderte retningslinjer for LAR vil være ferdig i
2018, men i komitéinnstillingen og i spørsmål jeg har stilt statsråden,
kommer det fram at de først vil være klare i 2019. Når det gjelder
retningslinjene for gravide i LAR, har en ikke engang kommet dit
hen at en har fått lagt fram en plan for revisjonsprosessen for
de reviderte retningslinjene.
Hva skyldes det at regjeringspartiet
Høyre ikke er mer opptatt av de sårbare barna det her gjelder?
Sveinung Stensland (H) [10:40:33]: Jeg vil først ta avstand
fra premisset for dette spørsmålet. Vi er sannsynligvis akkurat
like opptatt av disse barna og disse mødrene. Samtidig har vi, i
likhet med alle andre, ventet på rapporten og anbefalingene fra
konsensusutvalget. Konsensusutvalget kom med sine anbefalinger for en
drøy uke siden, og vi har allerede endret en av merknadene våre
i innstillingen, nemlig der vi oppfordrer regjeringen til å ta med
dette i det videre arbeidet.
Slik jeg opplever statsråden i media,
har han forsikret at han vil ta inn over seg disse anbefalingene
og komme tilbake så fort som mulig for å få implementert dette i
regelverket.
Det er ikke slik at alle fagfolk
har vært enige om hva som var riktig i dette spørsmålet. Det har
vært en stor diskusjon, det har vært tilløp til fiendtlighet mellom
yrkesgrupper og yrkeskonstellasjoner. Men nå ser det ut til at det
er en faglig enighet, og regjeringen har sagt den vil jobbe videre
med det som grunnlag.
Kjersti Toppe (Sp) [10:41:43]: Det var ein merknad om ruspolitikk
som fekk stor merksemd etter at komiteen kom med innstillinga si.
Senterpartiet var ikkje med på den fleirtalsmerknaden, for vi meiner
han er upresis og sjølvmotseiande.
Så ser eg at Sveinung Stensland
den 13. desember uttalte til VG:
«Det er viktig å presisere at vi
ikke legaliserer cannabis og annen narkotika, men vi avkriminaliserer.»
Men i dag uttalar medlem i helsekomiteen
Torill Eidsheim, også frå Høgre, til Bergens Tidende:
«Høyre ønsker ikke å avkriminalisere
narkotika.»
Så mitt spørsmål er: Kva er det
eigentleg Høgre meiner i ruspolitikken? Vil dei avkriminalisera
eller vil dei ikkje avkriminalisera narkotika?
Sveinung Stensland (H) [10:42:37]: Høyre vil ikke avkriminalisere
narkotika. Det finnes en rekke narkotikaforseelser som gir grunnlag
for straff. Det som ligger i merknaden, og som det er ganske enkelt
å tolke, er identisk med det som Høyre gikk til valg på, nemlig
at reaksjonen fra samfunnet på denne typen forseelser skal flyttes
fra justissektoren til helsesektoren. Det betyr ikke at narkotikaforseelser
skal bli lovlig, det betyr at besittelse og bruk skal håndteres
på en annen måte, med en annen reaksjon.
Det kan sikkert være opportunt for
en opposisjonspolitiker å prøve å så splid om dette. Vi skal heller
være glade for at vi har fått en bred enighet på Stortinget om at
de metodene vi har brukt de siste 40–50 årene, kanskje ikke har
ledet oss helt i mål. Vi må tenke annerledes, og jeg er veldig glad
for at et bredt flertall på Stortinget nå er enige om å se på dette
med nye øyne.
Nicholas Wilkinson (SV) [10:43:39]: Forskjellene i makt og
rikdom øker i Norge i dag, når Høyre styrer. På tross av at Høyre
nå bruker 100 mrd. kr mer hvert år av våre sparepenger i oljefondet,
har tydeligvis skattekuttene til de rikeste spist opp så mye at
det er de fattigste som må betale. Det har ført til vonde kutt som
øker forskjellene innen helse og rammer de svakeste økonomisk. Bidragsordningen
for legemidler er kuttet med 10 mill. kr, så nye pasienter må ut
med mange titusen i året. Regjeringen har kuttet gratis fysioterapi
for brannskadde, kreftopererte, lamme mfl. Foreldre med barn som
er alvorlig syke i mer enn fem år, mister pleiepengene sine. Men
skattekutt til de rikeste – det har Høyre råd til.
Kan Høyre nå garantere at det ikke
kommer noen flere økninger i egenbetalinger for dem som er syke
og fattige i Norge?
Sveinung Stensland (H) [10:44:41]: Økningene i egenbetalingene
følger, som de har gjort det siste tiåret, utviklingen i prisbildet,
spesielt egenandeler innenfor egenandelstak 1 og 2. Når det gjelder
bidragsordningen, prøver representanten fra SV igjen å skape det
feilaktige inntrykket at folk skal begynne å betale for ting selv.
Det regjeringen har gjort i statsbudsjettet, er å følge opp det
et nær enstemmig storting anbefalte i prioriteringsmeldingen, nemlig
å føre flere legemidler over på sykehusbetaling og avvikle bidragsordningen.
Det var et forslag i Stortinget om å beholde den, men det fikk,
så vidt jeg vet, ni stemmer, så regjeringen kan ikke gjøre annet
enn å følge opp det helt entydige vedtaket fra Stortinget. Jeg synes
det er trist at SV bruker så mye energi på å skremme folk med at
de ikke får legemidler. Det antydes at dersom sykehusene får ansvar
for en tjeneste, vil den ikke bli fulgt opp, og det setter hele
sykehusvesenet i en diskreditt som jeg synes ikke er denne salen
verdig.
Ketil Kjenseth (V) [10:45:50]: Høyre og Venstre har, sammen
med de andre flertallspartiene, stått mye sammen i helsepolitikken
de siste fire årene, særlig for å ruste opp rus- og psykiatribehandlingen,
med store investeringer og også mange nye typer behandlingstilbud.
Der Høyre og Venstre har skilt lag de siste fire årene, er bl.a.
i innføringen av elektronisk pasientjournal. Der har liberale Venstre
holdt igjen, mens konservative Høyre har lagt til rette for innfasing
av en teknologi som det viser seg var litt i ferd med å råtne på
rot, særlig i Helse Sør-Øst. Det ser ut til å være mangel på både kompetanse,
utstyr og kapasitet. Det var litt dristig å rulle ut en elektronisk
pasientjournal uten at verken personalet eller innbyggerne hadde
fått en innføring i det.
Synes representanten Stensland at
det gikk litt fort i svingene da en rullet ut den nye journalen?
Sveinung Stensland (H) [10:46:55]: Jeg er en utålmodig fyr,
og jeg synes ikke at ting går utpreget fort alltid. Det er klart
det har vært utfordringer med denne saken, men jeg deler ikke den
beskrivelsen som representanten fra Venstre her legger til grunn.
Det med elektronisk pasientjournal vil være et viktig tiltak bl.a.
for pasienters sikkerhet, og for de fleste som i dag bruker elektroniske
kommunikasjonsformer, er det en logisk måte å håndtere dette på.
Det er i dag en stor utfordring med utveksling av informasjon mellom
sykehus og mellom sykehus og fastlege, og nettopp elektronisk pasientjournal
er et viktig middel i det henseendet.
Når det gjelder prosessen i Helse
Sør-Øst, mener jeg helseministeren har redegjort for det, og jeg
stiller meg bak de vurderingene som har kommet fra departementet
i den saken. Det er selvsagt sånn at ting kanskje kunne vært gjort
på en annen måte. Men det viktigste er målet, nemlig en elektronisk
pasientjournal som fungerer godt, og som er et viktig middel for
en sikrere pasienthelsetjeneste for alle.
Olaug V. Bollestad (KrF) [10:48:00]: Kristelig Folkeparti
og Høyre har vært enige om at det er viktig å satse på barn og unges
helse. Vi har stått sammen om barn og unges psykiske helse, og vi
har stått sammen om å prioritere store midler til helsestasjonene.
Men det er én plass vi er uenige, og det gjelder hvordan vi skal
få pengene til å nå fram til de ungene som kanskje trenger det aller
mest. Kristelig Folkeparti er opptatt av at vi faktisk skal nå ungene,
og at alle unger skal kunne møte en helsesøster på skolen, innenfor
helsetjenesten eller blant helsestasjonspersonellet.
Så mitt spørsmål til Høyres representant
er: Hvordan vil Høyre nå målet om å få nok helsesøstre når de ikke
vil øremerke midler for å sikre at vi kommer til et visst nivå før
vi tar vekk øremerkingen?
Sveinung Stensland (H) [10:49:01]: Først av alt er det jo
sånn at det ansettes stadig flere helsesøstre ute i Kommune-Norge.
Så kan vi være enig i at det kanskje ikke går fort nok.
Når det gjelder spørsmålet om øremerking,
er det først av alt sånn at hvis vi øremerker alle midlene, vil
det ikke belønne dem som er flinke, det vil belønne dem som ikke
har vært flinke. Jeg har mer tro på de ordningene vi har i dag,
nemlig at de som er gode på å ansette, får mer. Det har vi sett
at virker, bl.a. er det i mitt hjemfylke flere kommuner som ikke
hadde ansatt helsesøstre. De fikk en politisk reaksjon på det, tok
et tak og har nå fått en god styrking.
Jeg har vært både fylkespolitiker
og kommunepolitiker og var aldri glad i øremerking. Jeg mener øremerking i
utgangspunktet er med på å undergrave det lokale selvstyret. Derfor
er Høyre alltid kritisk til øremerking, vi vil heller bruke stimuleringsordninger.
Dette er et viktig tema for både Kristelig Folkeparti og Høyre,
dette skal vi følge videre, men Høyre kommer aldri til å gå inn
for full øremerking i dette spørsmålet.
Presidenten: Replikkordskiftet
er omme.
Bård Hoksrud (FrP) [10:50:22]: Helse- og omsorgstjenester
er tjenester vi alle garantert vil møte – ja, faktisk vil de fleste
av oss møte dem ganske mange ganger i løpet av livet. Det er derfor
svært viktig for oss å sikre at disse tjenestene er gode.
For Fremskrittspartiet er trygghet,
frihet og handlekraft viktige verdier som vi mener skal prege landets
helse- og omsorgspolitikk. For det handler om at alle som trenger
pleie og omsorg, skal være trygge på at når de trenger hjelp, skal
de få det. Frihet handler bl.a. om muligheten til å være med og
bestemme hvem som skal hjelpe en med å løse sine hverdagsutfordringer,
enten man har nedsatt funksjonsevne og trenger BPA eller kanskje
er dement og trenger hjelp, enten ved at man kan delta på dagaktivitetstilbud
i kommunen, eller kanskje, som vi har sett enkelte steder, at man
kan få aktivitetstilbud f.eks. på en bondegård som er tilrettelagt
for mennesker med forskjellige utfordringer, f.eks. Inn på tunet-gårder,
hvor demente kan være med i dagliglivet på gården. Dette er frihet
og handler om å gi den enkelte de gode opplevelsene i hverdagen.
Når det kommer til handlekraft,
mener jeg denne regjeringen er unik. Av store tiltak kan her nevnes
opptrappingsplanen for rusfeltet. Vi har sørget for en opptrappingsplan
for habilitering og rehabilitering, noe organisasjonene har kjempet
for å få på plass i over 20 år. Nå er den på plass, og vi vil fortsette
å styrke den. Jeg vil også peke på at regjeringen har satt i verk
forsøk med statlig finansiert eldreomsorg, eller helse- og omsorgstjenester,
som det egentlig dreier seg om. Dette er en kjempesuksess hos de
kommunene som er med. De er svært fornøyd og gir mange positive
tilbakemeldinger. En av dem har nå også sagt klart og tydelig fra
om at de sterkt ønsker å få fortsette også etter at forsøket er
ferdig i 2019.
Ja, det handler om å sikre at alle
som trenger det, skal få hjelp når de trenger det. Dette er handlekraft.
Så de som er så negative, bør se til disse kommunene og erfaringene
deres. Det er faktisk lov å snu i tide. Jeg håper virkelig at de
gjør det.
Et sentralt mål med samhandlingsreformen
var å skape helhetlige pasientforløp. Riksrevisjonens undersøkelse
fra sist uke viser at liggetiden på sykehus er redusert, spesielt
for personer som skrives ut for videre behandling i kommunen etterpå.
I flere kommuner kan det være grunn til å tro at eldre blir skrevet
ut for raskt, og at de dermed blir reinnlagt. Her bør varsellampene våre
blinke lokalt. Det kan være interessant å vite hva dette betyr for
den det gjelder, og hva det skaper av kø i sykehusene at vi hastebehandler
våre eldre lokalt.
Når det gjelder sykehus, har jeg
lyst til å dele en søt liten historie med dere. Jeg ble kjent med
en liten jente på snart 11 år som er fast pasient ved Rikshospitalet,
Ullevål og Ahus. De ulike sykehusene våre er spesialisert på de
utfordringene hun er født med, følges opp og utredes for. Hun har
sagt siden hun var 7 år, at hun skal bli kirurg, fordi legene gjør
livet til syke barn så bra. At små barn som er «født inn i helsesystemet»,
tar blodprøver som den største selvfølge og går igjennom tøffe undersøkelser,
er for meg en bekreftelse på trygghet og god kompetanse og gir meg
en god anledning til å hylle ansatte i sykehusene. Det er ikke bare
svart-hvitt, som opposisjonen skal ha det til, bare fordi det er
en annen regjering.
Helsekøer er et tilbakevendende
tema. Regjeringen har gjennom effektivisering og utvikling av pakkeforløp gjort
sitt for at ventetiden skal gå ned. Men hver og en av oss kan også
bidra. Dersom vi «ressurssterke og rike» møter til timene vi kalles
inn til, eller sier ifra om at vi ikke kan komme, vil det styrke
effektiviseringen. Det gjøres klart til timer, og ansatte settes
på vakt. Manglende oppmøte skaper ventelister og koster også staten enorme
summer. Bare på Ahus var det i år nesten 27 000 som ikke møtte opp
til timen sin. Dette gir store utgifter for sykehusene og staten
som vi heller burde brukt på pasientbehandling. Kanskje det må legges
et større ansvar på dem som skaper disse køene? Det er kanskje noe å
tenke på neste gang man avlyser en time i siste liten.
Presidenten: Det
blir replikkordskifte.
Elise Bjørnebekk-Waagen (A) [10:54:30]: Ett av ti barn opplever
vold og overgrep i hjemmet. Mange barn lever under uholdbare forhold.
Det blir ikke oppdaget, selv om de aller, aller fleste er innom
helsestasjonen og barnehagen før skolen. Helsestasjonen har ikke
tid og ressurser – og av og til ikke kompetanse – til å se og oppdage.
For lite ressurser og for lite kompetanse ute i tjenesten kan ha
fatale konsekvenser for en hel barndom.
Representanten brukte selv ordet
«handlekraft». Arbeiderpartiet har i sitt alternative statsbudsjett
satt av hele 718 mill. kr til arbeidet mot vold og overgrep. Dette er
alvorlig. Det krever at vi prioriterer, og at vi prioriterer hardt.
Jeg lurer på hvordan representanten selv vurderer Fremskrittspartiets
prioritering av arbeidet mot nettopp vold og overgrep.
Bård Hoksrud (FrP) [10:55:29]: Fremskrittspartiet er helt
enig med representanten i at dette er et kjempeviktig område. Derfor
har regjeringen gjort mange tiltak. Vi har brukt – hvis jeg ikke
husker helt feil – ca. 1 mrd. kr til skolehelsetjenesten og helsetjenester
for ungdom, nettopp fordi det er viktig å gjøre noe med dette .
Vi har også satt i verk flere andre tiltak som går på dette med
å finne ut om overgrep. Vi har også fremmet representantforslag
i denne sal – som Arbeiderpartiet ikke ville være med på, hvis jeg
ikke husker veldig feil – om undersøkelse av hele barnet, nettopp
for å avsløre den type overgrep.
Så å si at Fremskrittspartiet ikke
er opptatt av dette – da tror jeg man bør gå tilbake til flere saker
som har vært oppe i denne sal. Å si at regjeringen ikke er opptatt
av det – da er det bare å se den kraftige satsingen vi har hatt etter
at Fremskrittspartiet og Høyre kom i regjering. Sammen med samarbeidspartiene
Venstre og Kristelig Folkeparti har det vært en kraftig satsing
på skolehelsetjenesten, nettopp fordi vi er opptatt av det representanten
tok opp.
Elise Bjørnebekk-Waagen (A) [10:56:35]: Jeg er bekymret når
man anser det som en kraftig satsing at ungdommer og barn møter
stengte dører ute på skolene – de opplever ikke å få den hjelpen.
Vi opplever at pengene ikke når
fram. Betimelig har det tidligere i dag blitt stilt spørsmål om
øremerking til skolehelsetjenesten, om det er en reell vilje til
at pengene skal nå dit de burde være. Det er bare en liten del av den
helhetlige innsatsen mot vold og overgrep, men jeg ønsker engasjementet
til representanten velkommen og synes det er fantastisk at vi sammen
kan jobbe mot vold og overgrep. Da lurer jeg på: Vil vi se en økning
i de kommende budsjettene når det gjelder nettopp dette arbeidet?
Bård Hoksrud (FrP) [10:57:17]: Det er hyggelig at en representant
fra Arbeiderpartiet og en representant fra Fremskrittspartiet er
enige om at dette er et viktig område og viktig å gjøre noe med.
Og jeg er helt enig i at man ikke bør møte stengte dører.
Men det handler også om at Arbeiderpartiet
styrer i over 200 av landets kommuner og har ordføreren der, og det
handler om vilje til å søke om midler. Det er også øremerkede midler
satt av til dette, og det er midler til kommunene, så her er det
en god kombinasjon. Men dessverre er det en del kommuner som velger
ikke å søke om disse pengene, eller ikke får dem fordi de ikke bruker
pengene som man i utgangspunktet mener skal gå til denne type tjenester,
nettopp fordi man er opptatt av barn og unges helsetilbud. Dessverre
velger altså mange Arbeiderparti-kommuner ikke å søke om disse pengene,
eller de setter ikke av nok penger til å gjøre dette viktige arbeidet.
Kjersti Toppe (Sp) [10:58:17]: Representanten sa at vi hadde
ei veldig handlekraftig regjering. Av og til er ho altfor handlekraftig,
f.eks. når det gjeld tilbodet til pasientar med odontofobi, som
no ikkje skal få lov til å verta behandla av den lokale tannlegen
sin. Dette er pasientar som er i ein svært, svært vanskeleg situasjon,
og som kanskje har gått i mange år og kvidd seg for å oppsøkja hjelp.
Når dei da kjem til ein tannlege som dei får eit tillitsforhold
til, skal dei no ikkje kunna verta behandla der, men må visast til
eit av dei fire regionale kompetansesentera i Noreg, som kan vera
langt, langt vekke.
Eg ser at Framstegspartiet og Høgre
har skilt lag i innstillinga. Arbeidarpartiet og Senterpartiet har
eit forslag, og vi hadde hatt fleirtal dersom Framstegspartiet hadde støtta
oss. Er dette noko som Framstegspartiet kan vurdera i løpet av dagen?
Bård Hoksrud (FrP) [10:59:20]: Både representanten Toppe
og undertegnede har hatt møter med private tannleger som driver
med dette. Fremskrittspartiet er opptatt av å sikre at pasienter
som har odontofobi, skal få behandling. Derfor har regjeringen styrket
tilbudet til denne gruppen. I utgangspunktet var det ikke meningen
at odontofobi skulle dekkes etter § 1 pkt. 14 – det lå egentlig
ikke der, men har vært brukt slik.
Fremskrittspartiet er opptatt av
dette. Vi jobber videre med det fordi det er viktig at man skal
kunne få behandling også hos private tannleger. Vi tror det er bra. Dette
er altså ting vi jobber med, men vi kommer ikke til å støtte Arbeiderpartiet
og Senterpartiet i denne omgang. Vi står bak det regjeringen har
gjort, men vi er veldig opptatt av denne problematikken, fordi det
er viktig at de menneskene dette gjelder, skal få god behandling. Mange
har opplevd overgrep osv. Også derfor er dette viktig.
Nicholas Wilkinson (SV) [11:00:37]: Eldre som har levd et
langt liv, fortjener ro, verdighet og kanskje litt spenning i hverdagen.
Den spenningen bør være gode aktiviteter som besøk og turgrupper,
som SV foreslår bedre finansiering av i sitt alternative statsbudsjett
– eller kanskje en date med kjæresten.
Spenningen bør ikke være at man
ikke aner hvilken fremmed person man skal tvinges til å dele rom
med mot sin vilje. Fortsatt tvinges hundrevis av eldre til å bo på
dobbeltrom mot sin vilje i Norge. Regjeringen foreslår å endre investeringstilskuddet
for sykehjemsplasser slik at det ikke lenger kan brukes på å gjøre
dobbeltrom om til enkeltrom. Det vil gjøre at flere må bo på dobbeltrom
lenger. SV foreslår i sitt statsbudsjett at staten skal stoppe kommuner
som fortsatt tvinger eldre til å bo på dobbeltrom mot sin vilje.
Fremskrittspartiet står ikke som medforslagsstiller på det forslaget,
men jeg vil allikevel spørre om Bård Hoksrud vil følge løftene han
har gitt i valgkampen, og stemme for SVs forslag: å stoppe med å
tvinge eldre til å bo på dobbeltrom mot sin vilje.
Bård Hoksrud (FrP) [11:01:45]: Fremskrittspartiet har faktisk
fulgt dette opp gjennom regjeringen, for vi bevilget midler til
10 000 nye sykehjemsplasser de siste fire årene. Sist år brukte
vi like mye som det den rød-grønne regjeringen, hvor SV var med,
brukte på fire år for å få bygd flere nye sykehjemsplasser. Skal
man sørge for å hindre at folk bor på dobbeltrom mot sin vilje,
må man bygge flere sykehjemsplasser, og det har denne regjeringen
gjort i et tempo som den rød-grønne regjeringen kan misunne oss.
Det er vi veldig glad for, og det kommer vi til å fortsette å gjøre.
Det ligger nå inne midler til å bygge nye sykehjemsplasser. Vi trenger
flere sykehjemsplasser, og ingen bør bo på dobbeltrom mot sin vilje.
I mange kommuner er SV med og styrer, og da forventer jeg at de
reiser tilbake til sine kommuner og sørger for å fremme forslag
sammen med Arbeiderpartiet, som styrer nesten halvparten av alle
norske kommuner, for å sikre at ingen behøver å bo på dobbeltrom mot
sin vilje. Haugesund er en av de kommunene hvor 90 personer har
blitt plassert på dobbeltrom, og det er ikke verdig.
Olaug V. Bollestad (KrF) [11:03:05]: Representanten Hoksrud
var opptatt av barn og unge. Han var opptatt av helsestasjon, forebygging.
Allikevel skiller Fremskrittspartiet seg fra Høyre i merknads form
når det gjelder spesielt røyk. Røyk er en av de tingene som tar flest
liv i form av at en får sykdom fordi en har røkt. Når Fremskrittspartiet
er så opptatt av forebygging, hvorfor kan ikke Hoksrud være med
på å stramme inn og gjøre tiltak som vi vet nytter, som bl.a. å
være restriktive både med reklame og med avgifter for spesielt røyk?
Bård Hoksrud (FrP) [11:03:50]: Tusen takk for det spørsmålet.
Fremskrittspartiet er enig i mye av det som ligger der, og vi er
veldig glad for at vi ser en kraftig nedgang i bruken av bl.a. tobakk
og røyk. Det støtter vi. Men dette er altså et lovlig produkt, og
derfor har vi vært uenig i «plain packaging», vi har vært uenig
i en del av de forutsetningene som lå i komitémerknadene. Derfor
valgte vi å gå ut av komitémerknaden. Vi er opptatt av forebygging,
men vi mener også at så lenge man oppfyller loven med hensyn til
alder osv., og det er et lovlig produkt – og jeg opplever ikke at
det er noe ønske om et forbud hos flertallspartiene heller – skal
det behandles på den måten.
Presidenten: Dermed
er replikkordskiftet omme.
Kjersti Toppe (Sp) [11:04:59]: Det meste som påverkar helsa
i befolkninga, skjer utanfor helsesektoren. Når Senterpartiet i
sitt alternative budsjett legg til rette for god økonomisk fordeling
mellom grupper i samfunnet, bidrar det til utjamning og små forskjellar
mellom folk. Det er den aller viktigaste helsepolitiske prioriteringa,
for sosiale helseforskjellar er vår tids helsepolitiske utfordring.
Levealder og helse er i dag avhengig av utdanningsnivå og inntekt.
Målet for helse- og velferdspolitikken til Senterpartiet er å skapa
helsefremjande samfunn, førebyggja sjukdom og utjamna geografiske
og sosiale helseforskjellar.
Nyleg kom ein rapport frå Folkehelseinstituttet
om dødsrisiko. Han viste at vi har mindre risiko for å døy av folkesjukdomar
no enn før. Det er ei gledeleg utvikling. Risikoen for å døy av
hjarte- og karsjukdomar er halvert på 20 år. For kreft er risikoen
redusert med rundt 16 pst. Ei anna hyppig dødsårsak no er demens.
Men rapporten viste òg at det er store fylkesvise forskjellar og
bydelsforskjellar og også forskjellar mellom utdanningsgrupper i levealder.
Dei ti siste åra har dødelegheita vore høgast i Finnmark og lågast
i Sogn og Fjordane. I Oslo er ein omtrent på landsgjennomsnittet,
men forskjellane mellom bydelane i Oslo er større enn dei som er
mellom fylka. Fortsett arbeid for å styrkja folkehelsa og gi alle
like moglegheiter til gode leveår og eit langt liv er difor ei sterk
prioritering i det alternative statsbudsjettet til Senterpartiet.
Senterpartiet er bekymra for det
offentlege helsetilbodet no. Etter fleire år med privatisering,
sentralisering og stadig høgare krav til effektivisering må sjukehusa
no gjera smertelege kutt. Vi er snart på god veg inn i eit todelt
helsevesen. Nøytral moms, fritt behandlingsval, fleire tenester
på anbod og høg grad av innsatsstyrt finansiering er òg drivarar
i denne negative utviklinga.
Senterpartiet vil gjera systemgrep
for å sikra eit helsevesen som har tid til det som helsevesenet
er til for, nemleg å møta pasientane. Vi vil ha ein tillitsreform
i helsevesenet, der rapportering og sentralisert leiing vert erstatta
av lokal leiing og tillit til førstelinja. Vi vil erstatta føretaksmodellen
med ein forvaltningsmodell, med folkevald styring og rammefinansiering
etter behov. I statsbudsjettet for 2018 reduserer vi graden av innsatsstyrt
finansiering til 30 pst.
Like mykje helsetilbod vert gitt
i kommunane som på sjukehus, utan at det får det same fokuset. Senterpartiet meiner
at tida for forsøk må vera forbi. Det er på tide å styrkja basistenestene
i helsetenesta vår. Vi må styrkja grunnfjellet. Nok er nok – med
forsøk etter forsøk. Vi har forsøk med statleg finansiering av eldreomsorga,
vi har forsøk med å la kommunane overta drifta av distriktspsykiatrisk
senter, vi har forsøk med at kommunane skal ha ansvaret for tannlegetenestene.
Vi har forsøk med primærhelseteam, pilot på legevakt, osv. Men det hjelper
ikkje å laga nye forsøk og pilotar når grunnfjellet vaklar. Ein
får aldri effekt av noko primærhelseteam utan at fastlegeordninga
er solid og berekraftig. Utan ei solid fastlegeordning vil vi heller
aldri få ei god legevaktsordning, for det er dei same legane vi
snakkar om. Det handlar om folk. Difor prioriterer Senterpartiet
fastlegeordninga spesielt i sitt alternative budsjett.
Vi prioriterer òg ein kommunal opptrappingsplan for
rus og psykiatri, for vi prioriterer dei som har størst behov. Vi
styrkjer òg habiliterings- og rehabiliteringsfeltet i kommunane,
for kronikarane vert ikkje tilgodesette nok med det statsbudsjettet
som fleirtalet har gått inn for.
Vi prioriterer basistenestene, det
heilt enkle, for det er her det er størst behov no.
Vi har god råd i Noreg når vi kan
sløsa slik med menneskelege og økonomiske ressursar i helsetenesta vår.
Når legar på sjukehus brukar under 50 pst. av arbeidsdagen sin på
direkte pasientrelatert arbeid, er det systemet som er galt. Når
Helse Sør-Aust kan rota bort hundrevis av millionar kroner på IKT-prosjekt,
er det eit politisk ansvar, det er ein skandale. Når innføring av konsernmodell
i forvaltninga gjer at Folkehelseinstituttet tapar millionar, er
det marknadsrettinga frå regjeringa og den misforståtte effektiviseringspolitikken
det gjeld – og det har sin pris.
Vi vil skapa eit solid helsevesen
for framtida, og da treng vi ein ny kurs.
Med dette tar eg opp forslaga som
Senterpartiet står aleine om, og dei forslaga vi står saman med
andre parti om. Eg vil òg signalisera at vi støttar forslaget frå
Raudt om Odda sjukehus.
Presidenten: Representanten
Kjersti Toppe har tatt opp de forslagene hun refererte til.
Det blir replikkordskifte.
Tuva Moflag (A) [11:10:24]: Arbeiderpartiet vil satse på
en sterk offentlig helsetjeneste som gir den beste behandlingen.
Gjennom vårt budsjett sikrer vi en grunnfinansiering av den offentlige
spesialisthelsetjenesten, som gir reell mulighet til å øke behandlingskapasiteten. De
neste fire årene vil vi investere 12 mrd. kr mer i våre felles sykehus.
Når det gjelder til sykehus og sykehusstruktur,
er det viktig at vi finner den rette balansen mellom nærhet til pasientene
og kompetanse hos dem som skal behandle dem. Mitt spørsmål til Senterpartiet
er følgende:
Hvordan kan man sikre god nok kompetanse
i en desentralisert sykehusstruktur, slik Senterpartiet ønsker?
Kjersti Toppe (Sp) [11:11:09]: Takk for spørsmålet. Spørsmålet
er det avgjerande for at vi skal få eit helsevesen i Noreg som er
etter behova til befolkninga. Vi har eit desentralisert busetjingsmønster,
og vi treng òg å ha ei desentralisert helseteneste som er laga for
det. Vi har laga ein rapport som heiter Folkets helsetjeneste, der
vi beskriv akkurat korleis vi meiner dette skal skje. Vi meiner
at sjukehus på ein heilt annan måte enn i dag må forplikta seg til
å samarbeida i ein nettverksmodell, der store og små sjukehus samarbeider
om pasienten og ikkje konkurrerer om pasienten, slik systemet er
no. På den måten meiner vi at vi kan sikra både kvalitet, rekruttering
og det faglege på dei tilboda som vert gitte.
Sveinung Stensland (H) [11:12:11]: Det er befriende å høre
representanten fra Senterpartiet, som så tydelig har en helt annen
sykehuspolitikk enn Arbeiderpartiet, som de jo styrte sammen med
i åtte år og forvaltet det systemet vi har i dag.
Med bakgrunn i det vil jeg gjerne
stille følgende spørsmål: Når en er så mot beslutningssystemet og
sågar vil legge ned Beslutningsforum, når en er så mot foretaksmodellen
og har fremmet forslag om å legge den ned og gjøre om hele sykehusstyringen
– er det i det hele tatt realistisk at Senterpartiet og Arbeiderpartiet
kan ta ansvar sammen om helsetjenestene, når en har så diametralt
forskjellige utgangspunkt i akkurat disse viktige kjernespørsmålene
i helsepolitikken?
Kjersti Toppe (Sp) [11:13:02]: Det er vel ikkje større forskjell
mellom oss enn det er mellom Framstegspartiet og Høgre, for Framstegspartiet
ville også leggja ned helseføretaka. I sommar gjekk finansminister
Siv Jensen ut og kritiserte Beslutningsforum nord og ned, og ho
ville ha opne legemiddelprisar i Noreg. Så her har vi i tilfelle
kvar våre problem.
Eg er stolt over at vi har meisla
ut ein sjølvstendig politikk for sjukehusa, for det trengst. Om
det er realistisk: Ja, det er realistisk, for vi ser også på andre
land som har gjort nettopp det som Noreg ikkje tør og ikkje har
politisk vilje til å gjennomføra, nemleg å avvikla føretaksorganiseringa,
som kan ha nokre gode sider ved seg, men det negative overskyggjer
alt. Vi får ikkje det helsevesenet som i alle fall Senterpartiet
vil ha, utan at vi får ei anna organisering, leiing og finansiering
av sjukehussektoren.
Bård Hoksrud (FrP) [11:14:12]: Senterpartiet kutter 446 mill. kr
i Helse- og omsorgsdepartementet. Samtidig ber man om granskning
– mange vil kanskje tenke litt i hytt og vær. Blant annet kutter
man 100 mill. kr i Helsedirektoratet, og i dag skulle man ha granskning
av taxinæringen. Man kutter i fritt behandlingsvalg, et tiltak som
har gitt flere tusen mennesker større valgfrihet. Man kutter i forsøket
med statlig finansiering. Senterpartiet styrer i Stjørdal, hvor
man er kjempefornøyd med forsøket. Representanten må svare på hvordan hun
tenker at man skal klare å få til de kuttene, samtidig som man skal
ha alle disse eksterne granskningene. I tillegg ønsker man også
å ta bort hele eldreomsorgen i de kommunene som er inne i det statlige
forsøket, for det er jo konsekvensen av at 1,2 mrd. kr blir borte.
Kjersti Toppe (Sp) [11:14:59]: Det er feil at 1,2 mrd. kr
blir borte, for vi flyttar dei tilbake igjen til kommunane. Vi har
lagt det på ramma, og i tillegg har vi auka kommuneramma ytterlegare.
Så det kuttet er ikkje eit kutt.
Vi har ein annan politikk for eldreomsorga.
Vi meiner ho skal vera lokal. Når det gjeld våre kutt i direktorat og
i forvaltninga, meiner vi at no må vi prioritera tenestene nær folk.
Det er altfor mange rundskriv, retningslinjer og slikt som ikkje
vert implementert i kommunane fordi det ikkje er nok folk der. Difor
har vi tatt eit val, for vi vil styrkja tenestene og ikkje ha unødvendig
byråkrati. Det er i alle fall ein del av svaret på dei mange spørsmåla
representanten hadde.
Nicholas Wilkinson (SV) [11:16:04]: Forskjellene i makt og
rikdom øker nå dramatisk i Norge. De gangene vi ser det tydeligst,
er når vi smiler til hverandre. Klasseforskjellene lyser ut av munnen
på oss fordi tannhelse ikke er en del av egenandelsordningen i Norge.
Jeg vil referere til mitt møte med
en som heter Patrick, som har dårlige tenner. Legen sier han må
ut med nesten 200 000 kr, men han er ikke fattig nok til å få støtte
gjennom spesialbidragsordninger. Han forteller om den skammen man
føler når man ikke engang tør å smile ordentlig, hvor dum man føler
seg når folk ser ned på en, fordi man tror man ikke kan noe når
man har dårlige tenner.
SV foreslår i sitt statsbudsjett
å starte innfasingen av tannhelse i egenandelsordningen, slik at
ingen om noen år skal måtte betale mer enn 2 500 kr for å gå til
tannlegen. Vil Senterpartiet bli med SV på å gjennomføre en av de
største velferdsreformene innen helse i moderne tid og sikre at
alle endelig kan få råd til å smile skikkelig?
Kjersti Toppe (Sp) [11:17:04]: Takk for spørsmålet. Eg skulle
ønskja at vi var heilt med på dette, for det er mange gode argument
for at tannhelse òg må inn under trygdeordningane. Vi har ikkje
ei slik formulering i vårt program no, men vi seier at vi stadig
skal utvida dette tilbodet til dei sårbare gruppene. Så vi tar det
den vegen. SV er nok meir offensive enn oss på det, det må vi vera
ærlege på. Men det viktigaste er å få tilbod til dei sårbare gruppene.
Det er òg ein av grunnane til at vi har vore opptatte av nettopp
desse pasientane som før har fått det under trygdeordninga, på refusjon,
altså dei med odontofobi, som vi har snakka om før. Eg er bekymra
for at SV ikkje ser akkurat den problematikken. Men vi kan sikkert
få til mykje i lag på tannhelsefeltet, viss vi får moglegheit til
det.
Ketil Kjenseth (V) [11:18:15]: Representanten Stensland sa
at det var befriende å høre om representanten Toppe og Senterpartiets
alternative sykehuspolitikk. Venstre deler noen av bekymringene
for foretaksmodellen. Men jeg kan ikke dy meg for å synes det er
litt forvirrende å høre representanten Toppe, som tegner spøkelse
av storstilt sentralisering av sykehus i Norge, gjerne symbolisert
av kampen for Odda sjukehus, mens i Innlandet er folk fra Senterpartiet
de fremste talspersonene for å avvikle noen av de største akuttsykehusene
– etter universitetssykehusene – i Norge. Hvordan henger det egentlig
på greip at Senterpartiet vil nøye seg med bare ett stort sykehus
i et område som er på størrelse med Danmark, hvor det er 16 sykehus?
Kjersti Toppe (Sp) [11:19:09]: Representanten frå Venstre
er føreseieleg når det gjeld spørsmål, for der kjem alltid Oppland
opp.
Dette er ei sak som vi ikkje har
tatt stilling til her. Vi har vår politikk, som gjeld for heile
landet, og vi har òg sagt at vi er svært kritiske til storsjukehus
fordi stordriftsulempene ofte vert bagatelliserte. Vi skal gå inn
i dei sakene når det vert ein realitet. Det har ikkje vore gjort
eit endeleg vedtak om dette. Eg har heller ikkje fått med meg at
Venstre i løpet av dei åtte åra eg har sete på Stortinget, har levert
eitt einaste forslag for ein annan politikk for dette området.
Presidenten: Replikkordskiftet
er omme.
Nicholas Wilkinson (SV) [11:20:30]: SV vil bygge ut velferdsstaten
og helsevesenet, slik at vi kan få ned forskjellene i makt og rikdom
og sikre alle like gode muligheter til et godt liv.
Fattige folk dør i dag mange år
før dem som er rikere. Klasseforskjellene i Norge tar liv. Men vi
i denne salen har redskapene som kan sikre likere muligheter for
alle. Vi kan ta valg som hjelper de mange, i stedet for de få.
Derfor foreslår SV i sitt statsbudsjett
å fase tannhelse inn i egenandelsordningen. Vi kutter i egenandeler.
Vi foreslår å styrke sykehusene. Vi vil bygge ut den digitale infrastrukturen.
Vi tar ansvar for en rusreform for framtiden. Og vi foreslår å forebygge
helseproblemer med skolemat og skolefrukt. Kall meg gjerne radikal,
men jeg mener faktisk at helsen vår er viktigere enn skattekutt
til millionærene i Norge.
SV vil at alle skal få hjelpen de
trenger, uansett hvor mye penger de har i lommeboken. Derfor foreslår
vi en opptrappingsplan for at man skal betale maks 2 500 kr om man
må gå til tannlegen. Vi fjerner alle egenandeler for barn opp til
18 år i vårt statsbudsjett, vi foreslår å gjeninnføre gratis fysioterapi
for brannskadde, kreftopererte, lamme og andre, som Høyre kuttet,
og vi foreslår å sikre bidragsordningen for medisiner, som gjør
at alle får hjelpen de trenger.
De ansatte står på i sykehusene
våre, men situasjonen er tung etter fem år med de såkalte effektiviseringskuttene
fra høyresiden. Fødeavdelinger er stengt, som på mitt sykehus, Ahus.
Tiden til oppfølging av pasienter kuttes på St. Olavs hospital.
Voldtektsmottakene mangler 75 mill. kr og varsler om at de må si
nei til folk i nød. Derfor foreslår SV over 800 mill. kr i økning
til sykehusene.
Hvordan vi bygger helsevesenet i
dag, bestemmer også hvordan vi får det i morgen. I dag priser vi
oss lykkelige for at datidens politikere sikret statlig eierskap over
veier, jernbane og naturressurser som vann og olje – til tross for
motstand fra høyresiden. Nå står vi foran et slikt veivalg i helsevesenet.
Alt vil avhenge av den digitale infrastrukturen og pasientdata.
Vi kan velge mellom Høyres privatisering og IKT-skandaler som i
Helse Sør-Øst, eller vi kan bygge opp kritisk infrastruktur og ruste Norge
for framtiden. Derfor foreslår SV 150 mill. kr øremerket til storoppbygging
av digital infrastruktur.
Den beste helsehjelpen er likevel
hjelpen vi ikke trenger å få. SV foreslår derfor gratis skolemat
i hele ungdomsskolen og gratis skolefrukt i hele barneskolen som første
skritt i innfasing for alle. Storsatsing på sykkelveier, vern av
natur og økt tidsressurs for fysisk aktivitet i skolen vil gjøre
nordmenn sunnere.
Den siste tingen jeg vil ta opp,
en av de viktigste beslutningene i statsbudsjettet, ligger likevel
ikke i tallene, men i teksten. SV tok initiativ og fikk med Arbeiderpartiet,
Høyre og Venstre på å stake ut kursen mot en rusreform for Norge,
der vi går fra straff til behandling av rusmisbrukere. Det er nå
et og et halvt år siden en av mine nære venner døde av en overdose.
Han ville vært stolt av stortingsflertallet i dag. I årtier har
vi ventet, men nå kan vi endelig komme i gang. Den virkelige jobben
starter nå – og SV er klar til å sikre et bredt flertall for endelig
å ta oss ut av mørketiden med straff, og inn i en moderne ruspolitikk
som virker.
Norge er rikere enn vi noen gang
har vært. SV vil bruke noen av de ressursene ikke på skattekutt
til de rikeste, men på å bygge ut velferden vår. Derfor foreslår
vi å gjøre tannhelse billigere for alle. Vi foreslår å kutte egenandeler.
Vi foreslår styrking av sykehusene. Vi foreslår å sikre den digitale
infrastrukturen. Vi foreslår å forebygge helseproblemer istedenfor
bare å kurere dem. Og vi tar ansvar for en rusreform for framtiden.
Vårt budsjett vil sikre alle like gode muligheter – uavhengig av
størrelsen på lommeboken. Det ville fått ned forskjellene i Norge.
Det er et budsjett for de mange, ikke for de få.
Til slutt vil jeg fremme alle forslagene
fra SV. Vi trekker forslag nr. 5, fra Arbeiderpartiet, Senterpartiet
og SV, fordi det skal behandles i representantforslag 49 S, om innsatsstyrt
finansiering.
SV varsler også støtte til det løse
forslaget om Odda sjukehus.
Presidenten: Representanten
Nicholas Wilkinson har tatt opp de forslagene han refererte til.
Det blir replikkordskifte.
Tuva Moflag (A) [11:25:49]: Arbeiderpartiet er i likhet med
SV opptatt av et sterkt offentlig helsevesen. Vår felles helsetjeneste
og våre felles sykehus trenger både god sykehusøkonomi og god kommuneøkonomi
for å sikre god kvalitet.
Arbeiderpartiet vil styrke våre
sykehus med 12 mrd. kr, et sterkere sykehusbudsjett enn SVs. Mitt spørsmål
til SV er derfor: Hvordan vil SV sørge for god kvalitet i vår felles
helsetjeneste?
Nicholas Wilkinson (SV) [11:26:21]: SV foreslår en økning
på over 800 mill. kr, men i motsetning til Arbeiderpartiet tror
jeg helse også handler om veldig mye mer. SV prioriterer forebygging
mye høyere enn Arbeiderpartiet, for vi tror det er viktig å hindre
problemene i å oppstå, ikke bare behandle dem.
Derfor foreslår vi å fullfinansiere
skolefrukt for hele barneskolen. Vi foreslår å fullfinansiere skolemat
for hele ungdomsskolen. Vi foreslår massiv utbygging av sykkelveier,
og vi foreslår å ta tannhelse inn i egenandelsordningen. Det er
faktisk også forebygging, for dårlige tenner vet vi gir større fare
for hjerte- og karsykdommer.
Jeg er veldig glad for Arbeiderpartiets
satsing på sykehus – jeg gleder meg til å samarbeide når vi får
byttet regjering i Norge – men jeg mener også at det er viktig å prioritere
forebygging enda høyere enn Arbeiderpartiet gjør i sitt budsjett.
Torill Eidsheim (H) [11:27:17]: Forventningane i befolkninga
knytte til nivået på helse- og omsorgstenestene ser ut til å auke
proporsjonalt med teknologiske framtidsvisjonar. Vi er einige i
at det offentlege skal vere berebjelken i helsetenestene, men vi
undrast litt på korleis representanten ser for seg at all innovasjon
i helsesektoren skal skje i offentleg regi, eller om ein ser behov
for òg privat medverknad.
Nicholas Wilkinson (SV) [11:28:01]: SV ønsker samarbeid med
de private, men vi ønsker samarbeid med de private ideelle. Vi mener
– radikalt nok – at pengene skal gå til bedre tjenester for folk,
ikke til profitt i skatteparadiser. Derfor kommer SV til å foreslå
at ideelle tilbydere skal prioriteres foran kommersielle tilbydere.
Når vi snakker om innovasjon i fellesskapet
vårt, er ikke det interessante hvilken logo folk egentlig har på brystet.
Det som er interessant, er hvor mye ressurser vi bruker på å utvikle
vårt felles helsevesen. Derfor er jeg svært skuffet over at Høyre,
når de styrer, privatiserer IKT, f.eks. i Helse Sør-Øst, som gir
skandaler der våre pasientdata flyter verden rundt – det ser nesten
ut til at det er tilnærmet ukontrollert. I stedet kunne vi prioritert
å bygge opp kritisk infrastruktur og ruste fellesskapet vårt for
framtiden. Investering er viktig, men det handler om hvordan vi
prioriterer, ikke om å privatisere tjenestene for å få flere logoer
på brystet. Virkelig innovasjon kommer av forskning og utvikling
og av prioritering av penger til helsevesenet, ikke til skattekutt
for de rikeste i Norge.
Kjersti Toppe (Sp) [11:29:15]: I helseføretaka er det mange
tenester som kan leggjast ut på anbod. Arbeidarpartiet, Senterpartiet
og SV står i innstillinga saman om fleire forslag, der vi bl.a.
framhevar at det alltid skal vurderast å utføra oppgåver i eigenregi
før ein legg ting ut på anbod. Nøytral meirverdiavgift er sentral
i dette bildet, for da dette vart innført, fekk helseføretaka eit
incitament til nettopp å leggja fleire ting ut på anbod som før
var i eigenregi. Dette har det vore lite snakk om i den helsepolitiske
debatten etter at det vart innført, og eg lurer på om SV ser at
dette er noko som vi må få til å endra på.
Nils T. Bjørke hadde her
teke over presidentplassen.
Nicholas Wilkinson (SV) [11:30:22]: Ja, det er det. SV vil
stå sammen med Senterpartiet om å avvikle denne ordningen, for vi
mener at pengene våre skal gå til å bygge opp et godt offentlig
helsevesen for alle, ikke til privatisering av tjenestene. Det vi
i realiteten ser, er at tjenestene ofte blir dyrere og dårligere.
En kan spare småpenger akkurat i kontrakten, som ofte tas fra pensjon
og lønn til de ansatte, men når en regner inn kostnadene ved å utvikle
kontrakter, følge opp kontrakter, drive tilsyn og foreta bestilling,
blir de samlede kostnadene og byråkratiet veldig mye større. Derfor
er jeg glad for at vi kan stå sammen om å sikre et offentlig helsevesen
– at pengene kommer alle til gode, istedenfor å gå til privatisering.
Jan Steinar Engeli Johansen (FrP) [11:31:09]: Det vi hører,
er en historie som SV og Wilkinson kommer med, som gir grunnlag
for å få en rusreform hvor avkriminalisering skal være et viktig
moment. Men kan SV forklare meg hvordan man kan sikre at færre begynner med
narkotika og blir rusavhengige av å ta vekk signaleffekten av at
narkotika er et farlig og ulovlig stoff?
Nicholas Wilkinson (SV) [11:31:33]: Det er nesten så jeg
ikke forstår problemet. Representanten fra Fremskrittspartiet tror
altså at folk i Norge ikke vil forstå at narkotika er et farlig
stoff om vi endrer lovverket i Norge. Det er en helt annen virkelighetsoppfatning
enn jeg lever med. Når man snakker med barn og unge i Norge, vet
de at narkotika er farlig. Det er ikke det som gjør at folk ikke
tar narkotika. Vi vet at veldig mange dessverre tar narkotika i
dag.
Forbudspolitikken har ikke fungert.
Det den bl.a. har ført til, er flere hundre døde av overdose hvert
eneste år i Norge. Vi vet at det er tusenvis som misbruker rus i Norge.
Når vi da vet at politikken ikke fungerer, har stortingsflertallet
– Arbeiderpartiet, Høyre, Venstre og SV – gått sammen om å ta ansvar
for å si at vi må finne nye måter.
Skal folk følges opp for rusmisbruk?
Helt klart. SV mener at det ikke skal være en legalisering av narkotika, det
skal være en oppfølging av hver eneste person – men det skal være
en oppfølging som virker, og som stopper rus, ikke bare en oppfølging
vi allerede vet har feilet så altfor mange ganger.
Olaug V. Bollestad (KrF) [11:32:50]: Kristelig Folkeparti
står sammen med SV om at en må gi helsehjelp mer enn straff. Vi
er opptatt av et ettervern som fungerer, enten en kommer ut fra
institusjon eller fra behandling. Det er også da det er størst fare
for overdose. Når SV nå allikevel ønsker å flytte ansvaret fra justisfeltet
og over på helsefeltet, mener SVs representant da at å legalisere
det er den rette veien å gå? Er det målsettingen på sikt for SV
å legalisere stoffmisbruk, istedenfor å si at vi vil dømme folk
til helsehjelp, og sikre god helsehjelp og ettervern som gir en
målsetting om rusfrihet?
Nicholas Wilkinson (SV) [11:33:48]: Nei – SV ønsker ikke
å legalisere narkotika. Vi vil stå sammen med Kristelig Folkeparti
og sikre at det fortsatt skal være forbudt, ikke minst for langerne
og bakmennene, som vi ønsker å bruke mer ressurser på.
Vi vet at lovverket i dag innskrenker
muligheten for å følge opp på gode måter fordi ressursene prioriteres
til straff, heller enn til behandling. Men hvis Kristelig Folkeparti
ønsker å være med på å styrke ettervernstilbudet, kunne de vært
det nå. SV foreslår 42 mill. kr mer til ettervern, mer til rusbehandling
og mer til bolig for rusmisbrukere i dette budsjettet. Dessverre
har Kristelig Folkeparti i stedet valgt å danne et flertall med
høyresiden i Norge.
Vi kan også gjøre ting på ettervern
nå. Jeg skulle gjerne hatt Kristelig Folkeparti med på det. Men
jeg kan være veldig tydelig på at vi ikke ønsker å legalisere narkotika.
Vi mener likevel at å avkriminalisere bruk og besittelse av brukerdoser
er viktig fordi vi er nødt til å hjelpe folk som er syke, slik vi
gjør på alle andre felt, heller enn å straffe dem.
Presidenten: Replikkordskiftet
er avslutta.
Kari-Lise Rørvik (V) [11:35:11]: Det er mange positive trekk
ved helsetilstanden i Norge. Dødeligheten ved hjerte- og karsykdommer
har de siste tjue årene blitt mer enn halvert. Risikoen for å dø
av kreft er redusert med mer enn 15 pst. i samme periode.
Fra 1990 til 2016 er selvmordsrisikoen
redusert med en fjerdedel, ifølge nylig publiserte tall fra Folkehelseinstituttet.
I 2016 var det 135 mennesker som mistet livet i trafikken – et høyt
og tragisk tall – men i 1970 var tallet faktisk 560. I takt med
dette har antall skadde også gått ned, og med dette behovet for
mange kostbare rehabiliteringsplasser. Sykehuskøene reduseres, bl.a.
som resultat av fritt behandlingsvalg og flere pakkeforløp for ulike diagnoser.
Redselen for et todelt helsevesen, som enkelte partier har tatt
til orde for, har ikke slått til.
Likevel er det én side ved vår helsestatistikk
som framstår som et mørkt kapittel i vårt velferdssamfunn: Antall
dødsfall som følge av overdoser synker ikke. I 2016 var tallet 282.
Dette er svært høyt sammenliknet med de fleste andre europeiske
land. Millioner av kroner har år ut og år inn vært brukt på å få
bukt med dette alvorlige samfunnsproblemet – uten nevneverdig effekt.
I lang tid har det vært Venstres
politikk å etablere en rusreform som tar tak i de mest grunnleggende
trekk ved dette problemet. Derfor har jeg stor grunn til å være glad
for flertallsmerknaden i den foreliggende innstillingen, som slår
fast at rusavhengighet må behandles som et helseproblem, og ikke
først og fremst som en strafferettslig utfordring.
Arbeidet med en rusreform er et
av de viktigste sosialliberale fotavtrykk som tegner til å sette
sitt preg på inneværende stortingsperiode. Enhver regjering kan regne
Venstre som en konstruktiv samarbeidspartner i et slikt reformarbeid.
Venstres helsepolitikk er lett gjenkjennelig
i årets budsjettinnstilling. Folkehelsetiltak og forebyggende helse
har høy prioritet. Vi gir oss ikke før vi når målet om å forebygge
mer for å reparere mindre. Derfor har Venstre gjennom flere år jobbet
for flere psykologer i kommunene. Vi satser på flere ergoterapeuter
i kommunene, og vi satser på et godt barnevern, der alle sikres
gode tiltak og ettervern. Vår kanskje viktigste folkehelsearena
er barnehagene, som vi vil gi et skikkelig kvalitetsløft.
Når det gjelder tidlig innsats,
har Venstre gjennom et sett av tiltak innenfor barnehage og SFO,
familievern, barnevern og helsetiltak rettet mot barn og unge, målrettet
innsats i de første skoleårene og bekjempelse av barnefattigdom
satset flere milliarder kroner. For eksempel foreslår Venstre en
satsing på tiltak for å bekjempe fattigdom på rundt 2,7 mrd. kr
i sitt alternative budsjett. Vi vet at helsen er dårligere hos dem
som har dårlig råd, og vi må utjevne sosiale forskjeller med en
aktiv og omfordelende politikk.
I Venstres alternative budsjett
har vi redusert veksten i spesialisthelsetjenesten for å kunne satse
mer på primærhelsetilbudet og det som fremmer helse utenfor helsetjenestene.
Dette er helt nødvendige prioriteringer for å sikre en bærekraftig
helsetjeneste.
I budsjettforliket har vi innenfor
kommunerammen fått gjennomslag for å øke innsatsen på helsesøstre
og helsestasjoner med 100 mill. kr, vi har satt av 75 mill. kr for
å holde trykket oppe på opptrappingsplanen for rusfeltet, og vi
har styrket arbeidet med psykisk helse, spesielt for studenter.
Når det gjelder strukturen i helsevesenet,
tegner det til at den nåværende organiseringen i helseregioner er kommet
for å bli. Nå gjelder det først og fremst å tilpasse ordningen til
nye politiske realiteter. Venstre har vært pådriver i en høyst nødvendig
kommunal- og fylkeskommunal reform. Helseforetakene er statlige
foretak som i stor grad følger tidligere fylkeskommunegrenser. Det
gjelder både lokale og regionale helseforetak.
Venstre mener det kan være grunn
til å vurdere om helseforetaksstrukturen bør bli endret i samsvar
med regionreformer og kommunegrenser der dette er naturlig, f.eks.
i arbeidsdelingen mellom Helse Nord og Helse Midt-Norge.
Venstre tror at vi gjennom en effektiv
organisering og økt bruk av velferdsteknologi vil se en helt ny
helsetjeneste i løpet av kort tid.
Presidenten: Ingen
har teikna seg til replikk.
Statsråd Bent Høie [11:40:34]: Regjeringspartiene har, sammen
med Venstre og Kristelig Folkeparti, blitt enige om et budsjett
som bygger ytterligere opp under målet om å skape pasientens helsetjeneste.
Innstillingen viser at helse er et felt der de fire partiene klarer
å søke sammen om gode løsninger, og der den politiske enigheten
er stor.
Selv om årets budsjett viser at
handlingsrommet blir strammere i årene framover, er helse fortsatt
en budsjettvinner. Regjeringen og samarbeidspartiene har i våre
fem budsjett lagt til rette for en høyere aktivitetsvekst i sykehusene
enn det den forrige regjeringen klarte å få til gjennom åtte år.
I 2018 legger vi opp til 2 pst. vekst i sykehusene. Veksten er høyere
enn den demografiske utviklingen. Det gir mer til pasientbehandling,
nye medisiner og ikke minst betydelige investeringer i bygg og utstyr.
Som politikere har vi en plikt til
å tenke i et generasjonsperspektiv. Derfor er det viktig at vi bruker
handlingsrommet vi nå har, til å investere for framtiden. Dette
budsjettet fortsetter med å bygge ut og vedlikeholde viktig infrastruktur
i helsetjenesten, og vi fortsetter å investere i nye sykehus. Regjeringen
og flertallspartiene foreslår 818 mill. kr til oppstart av fem nye
byggeprosjekter de neste årene, sammenlignet med saldert budsjett
for 2017. Disse prosjektene er nytt sykehus i Drammen og i Nordmøre
og Romsdal, utbygging av Haugesund sykehus, nytt klinikkbygg ved
Radiumhospitalet og ny sikkerhetsavdeling ved Oslo universitetssykehus.
Videre går vi inn for at det skal
planlegges for to protonsentre i Norge, der det første foreslås
etablert ved Radiumhospitalet innen 2023, mens det andre etableres
i Bergen innen 2025, men kan komme raskere hvis en finner en løsning
for det lokalt.
Opptrappingsplanen for rusfeltet
følges opp med 300 mill. kr i styrkingen av kommunenes frie inntekter. Videre
er 200 mill. kr av veksten i de frie inntektene begrunnet i en tidlig
innsats i barnehage og skole, og det er 200 mill. kr til forebyggende
tiltak for barn, unge og familier.
Gjennom budsjettavtalen økes kommunenes
frie inntekter ytterligere, med 100 mill. kr til flere helsesøstre
og 75 mill. kr til opptrappingsplanen for rusfeltet. Til sammen
styrkes opptrappingsplanen for rusfeltet med om lag 90 mill. kr
ut over regjeringens forslag. Det betyr at Høyre, Fremskrittspartiet,
Kristelig Folkeparti og Venstre er på linje, og det er innenfor
rekkevidde å nå den kraftige veksten som opptrappingsplanen har
forpliktelser om, til 2,4 mrd. kr.
Vi ser nå gode resultater av regjeringen
og samarbeidspartienes politikk. Vi ligger langt framme når det gjelder
forventet levealder. OECD-tall viser at vi i år er tilbake blant
de ti landene på topp, og det er det grunn til å glede seg over.
Tidligere var det folkehelsepolitikken som ble pekt på som grunnen
til forlenget levealder. Nå blir også gode helsetjenester pekt på
som en viktig hovedårsak til at vi lever lenger.
Siden regjeringen Solberg tiltrådte,
har det blitt om lag 75 000 færre som venter i helsekø. I andre
tertial i år var den gjennomsnittlige ventetiden for alle områder
58 dager. Sammenlignet med samme tid i 2013 er det en nedgang på
13 dager. Antall fristbrudd var på 2,5 pst. i andre tertial 2017.
Det er en nedgang på 4 prosentpoeng sammenliknet med andre tertial
i 2013.
Det er hittil innført i alt 28 pakkeforløp.
For mange kreftformer er resultatet av pakkeforløpene gode, mens vi
på andre områder må bedre innsatsen ytterligere. Vi har startet
arbeidet med å etablere pakkeforløp innenfor psykisk helse og rusområdet
og foreslår å videreføre vel 5 mill. kr til dette neste år. De tre
første pakkeforløpene vil bli implementert høsten 2018. Innen utgangen av
2020 vil mer enn 15 pakkeforløp bli utviklet og innført. I går la
jeg fram det første pakkeforløpet for hjerneslagpasientene.
Norge vil i de neste årene måtte
prioritere tøffere i budsjettene enn vi har vært vant til i de foregående
årene. Den omstillingen vi står overfor, er ikke noe vi kan bevilge
oss ut av. Vi er derfor avhengig av løsninger som tetter dette gapet
mellom behovet for ressurser og tilgangen til dem, og det handler
bl.a. om å løse oppgavene på nye måter.
Presidenten: Det
vert replikkordskifte.
Ingvild Kjerkol (A) [11:45:49]: Da samhandlingsreformen ble
presentert, sa statsråden – som den gangen var medlem av helse-
og omsorgskomiteen – at det var på tide å komme i gang. Statsråden
mente innholdet og virkemidlene i reformen var for svake. Etter
at han har vært statsråd i fire og et halvt år, vil jeg minne om
at han tidligere har vært redd for at reformen skal skli ut i sanden.
Nå ser det ut som at statsråden med ansvaret for å gjennomføre samhandlingsreformen,
er ansvarlig for nettopp dette selv. I Riksrevisjonens kontroll
finner vi dokumentasjon på det vi har fryktet – igjen, for det er ikke
første gang dette legges fram eller advares mot. Samhandlingsreformen
følges ikke godt nok opp, og helseforetakene, som statsråden eier,
gjør ikke nok.
Vil statsråden legge fram virkemidler
for å nå målene for samhandlingsreformen, eller vil han verken lytte
til råd fra Stortinget eller fra Riksrevisjonen?
Statsråd Bent Høie [11:46:43]: Jeg tror representanten har
en litt selektiv framstilling av hva som var min oppfatning av samhandlingsreformen
den gangen den ble lagt fram av den forrige regjeringen. Min hovedkritikk
– som jeg sto sammen med Kristelig Folkeparti, Fremskrittspartiet
og Venstre om – var at dette var en riktig retningsreform, men at
utfordringen for det første var at kommunene ikke var forberedt
på reformen, og for det andre at den i veldig stor grad fokuserte
på økonomiske virkemidler og i liten grad fokuserte på det som var
det store behovet, nemlig innholdet i tjenestene. Det er også en
av grunnene til at denne regjeringen har lagt fram en primærhelsemelding,
som nettopp handler om innholdet i de kommunale helse- og omsorgstjenestene.
En annen vesentlig forutsetning
for samhandlingsreformen, som en ikke lyktes med på grunn av at
Senterpartiet satt i regjering, var å gjøre noe med kommunestrukturen.
Det er en helt nøye sammenheng mellom de viktige endringene i kommunestrukturen
som vi nå er i gang med, og å lykkes med å ha en god lokal helsetjeneste,
noe som er en forutsetning for å lykkes med samhandlingsreformen.
Ingvild Kjerkol (A) [11:47:44]: Jeg registrerer at jeg ikke
fikk noe svar.
Men da Stortinget behandlet stortingsmeldingen
om samhandlingsreformen i 2009, var det bred enighet om analysen
bak reformen – at den var nødvendig og viktig, og at den pekte ut
en retning, som statsråden sier selv. Nå hevder statsråden selv
at han har et medeierskap gjennom å ha bekreftet retningen i samhandlingsreformen
gjennom de stortingsmeldingene han har lagt fram og har hatt ansvar
for. Er statsråden enig i at han nå har det øverste ansvaret for
at nødvendige grep implementeres i helsetjenesten, slik at intensjonene
i reformen blir en realitet, eller vil han fortsette å dele skyld
jevnt utover til alle andre og nok en gang stue vekk en alvorlig rapport
fra Riksrevisjonen?
Statsråd Bent Høie [11:48:37]: Utfordringen med samhandlingsreformen
– som jeg sa i mitt forrige svar – var at den var en god retningsreform,
men den hadde for lite innhold knyttet til det som tjenestene faktisk skulle
handle om. Det er også det ansvaret som Høyre, Fremskrittspartiet,
Kristelig Folkeparti og Venstre har tatt i de fire årene vi har
bak oss, og som vi også er beredt til å ta videre, nemlig å jobbe
med det som faktisk betyr noe for pasientene og innbyggerne. Det
er å gjøre helsetjenestene i kommunene bedre. Det gjør vi gjennom
oppfølgingen av primærhelsemeldingen, som ikke minst foreligger
i dette statsbudsjettet, med primærhelseteam og med oppfølgingsteam
for de pasientene som har sammensatte lidelser. Vi tar i bruk nye
digitale virkemidler som gir avstandsoppfølging, som vi ser gir
nettopp den typen resultater: at en får tidligere hjelp, har behov
for færre sykehusinnleggelser og klarer å mestre sitt eget liv på
en bedre måte. Nettopp derfor er nå innholdet – det som betyr noe
for å lykkes med den retningen som er trukket opp i samhandlingsreformen
– i ferd med å bli gjennomført.
Kjersti Toppe (Sp) [11:49:53]: I ein riksrevisjonsrapport
som kom nyleg, kom det fram at kvar femte pasient som vert utskriven
til kommunehelsetenesta, vert reinnlagd innan 30 dagar. Riksrevisjonsrapporten
frå 2016 viste at det på fire år var kutta 308 000 døgnbehandlingar
ved norske sjukehus, og halvparten av dei galdt pasientar som var
over 80 år. Kanskje vi har kome til eit punkt i norsk helsevesen
der vi ikkje skal kutta fleire sengeplassar, men ta vare på dei
som faktisk har behov for innlegging. No ser vi at sjukehus etter
sjukehus kuttar ytterlegare i sengekapasitet, bl.a. Haukeland, som
hadde styremøte i går – 50 senger vert lagde ned.
Spørsmålet mitt til helseministeren
er: Meiner regjeringa at dette er ein forsvarleg politikk, når vi
ser at alle kutta er gjorde mot dei tilsette sine stemmer?
Statsråd Bent Høie [11:50:59]: Vi ser at utviklingen i helsetjenesten
knyttet til en overgang til mer dagbehandling ikke har stoppet opp.
Tvert imot er det en utvikling som går videre. Det gjør at pasienter
slipper å bli lagt inn på sykehus, men kan få god hjelp og komme hjem
igjen. Det er en ønsket utvikling, både for den enkelte pasient
og for helsetjenesten, og det er også den retningen som samhandlingsreformen,
som var oppe i forrige replikkrunde, i stor grad handler om. Jeg
tror at den utviklingen ikke er kommet til sitt endepunkt – den
kommer til å fortsette.
For veldig mange pasienter er det
bedre å få en tettere oppfølging både av kommunehelsetjenesten og
av spesialisthelsetjenesten hjemme der de bor. Det tror jeg vil bedre
opplevelsen som pasienten har med helsetjenesten, og det vil bedre
resultatene. Så representantens framstilling er jeg ikke enig i.
Kjersti Toppe (Sp) [11:52:04]: No vert sengepostar kutta
på sjukehus, og små avdelingar må ha felles sengepostar. Det er
ein heilt ny situasjon i Helse-Noreg. Før har det vore ei inndeling
til pasienten sitt beste for å ta vare på pasientsikkerheita og
den spesialiserte kunnskapen. No vert avdelingar slått saman på
tvers av fagavdelingar, ein heilt ny situasjon. Før har vi vorte åtvara
av Helsetilsynet om at pasientar som ikkje ligg på si eiga avdeling,
har større fare for pasientskade.
Korleis kan ein tillata ein slik
konsekvens av den skrale sjukehusøkonomien når det faktisk går ut
over det faglege der ute, og ein innfører ein heilt ny tradisjon som
ingen veit konsekvensen av, og som er ein fare for pasientsikkerheita
i tenestene?
Statsråd Bent Høie [11:53:08]: Sykehusene kan ikke opprettholde
senger fordi en skal ta vare på en gammel måte å jobbe på. Når pasientene
får mer dagbehandling, når pasientene får mer desentralisert behandling, nærmere
der de bor, når de kan reise hjem og få oppfølging hjemme i stedet
for å bli lagt inn på sykehus, kan vi ikke opprettholde sengeposter
fordi representanten Toppe synes at ting var bedre før.
Dette er rett og slett en medisinsk
utvikling, men det innebærer selvfølgelig at når pasienter som har
ulike diagnoser, blir liggende på samme sengepost, vil det kreve en
ny måte å jobbe på nettopp for å redusere den type risiko som representanten
peker på. Det er selvfølgelig et ansvar som det enkelte sykehus
har. Utfordringen er at pasienter tilfeldigvis havner på andre sengeposter,
noe som er vel kjent, men dette skal ikke skje tilfeldig, dette skal
skje planlagt og der en har en risikovurdering i bunnen.
Nicholas Wilkinson (SV) [11:54:21]: Forskjellen i makt og
rikdom øker i Norge nå som Høyre styrer. Noen av dem som sliter
aller mest, er rusmisbrukerne. Derfor er jeg stolt over at SV, Arbeiderpartiet,
Høyre og Venstre sammen skal ta ansvar for en rusreform for Norge.
Men jeg må si jeg er skuffet over
statsbudsjettet som legges fram nå, der det er for lite satsing
på å hjelpe rusmisbrukere. SV foreslår bl.a. 42 mill. kr i økte
diverse satsinger for behandling, hjelp og hus for rusmisbrukere, som
Høyre dessverre stemmer ned, og det på tross av at de har økt underskuddet
i statsbudsjettet med over 100 mrd. kr per år.
Rusreform må handle om mye mer enn
avkriminalisering, mener i hvert fall vi i SV. Det må handle om
oppfølging, behandling og bedre hjelp. Vil helseministeren dermed
love at regjeringen vil foreslå en sterk økning i midlene til denne
sektoren når vi nå skal lage en rusreform sammen?
Statsråd Bent Høie [11:55:22]: Regjeringspartiene, Kristelig
Folkeparti og Venstre har ikke ventet på den rusreformen som det
nå er flertall for i Stortinget. Arbeidet med å trappe opp og bedre
behandlingstilbudet til rusavhengige startet dag én da denne regjeringen overtok,
i det aller første statsbudsjettet som regjeringen ble enig med
Kristelig Folkeparti og Venstre om. Det betyr at vi nå er midt inne
i en kraftig opptrappingsplan, en historisk opptrappingsplan for
rusfeltet, der vi skal bruke 2,4 mrd. kr mer ved utgangen av 2020 enn
vi gjorde da opptrappingsplanen startet.
Jeg forstår at representanten har
behov for å markedsføre SVs alternative budsjett, men vil minne
om at Kristelig Folkeparti og Venstre i budsjettavtalen har fått gjennomslag
for en nesten dobbelt så høy satsing på rusfeltet enn det som ligger
i SVs alternative budsjett. Satsingen der ut over regjeringens forslag
er på om lag 90 mill. kr, mens SVs forslag er på om lag 42 mill. kr,
så representanten bør være fornøyd med at Kristelig Folkeparti og
Venstre har fått kraftig gjennomslag, kraftigere enn det representanten
selv har foreslått i sitt eget budsjett.
Kari-Lise Rørvik (V) [11:56:38]: Flertallspartiene, Høyre,
Kristelig Folkeparti, Fremskrittspartiet og Venstre, er blitt enige
om Norges første psykisk helsestrategi. Det er bra. Neste skritt
er en konkret opptrappingsplan for psykisk helse, med særlig vekt
på barn og unge. Når vil statsråden legge fram en slik?
Statsråd Bent Høie [11:57:00]: Min målsetting er å legge
den fram i løpet av 2018. Jeg ser også selvfølgelig fram til de
samtalene vi etter jul skal ha med Venstre om en eventuell felles
regjeringsplattform, der jeg er helt overbevist om at satsingen
på barn og unges psykiske helse kommer til å bli et viktig tema.
Det er et viktig tema for dagens regjeringspartier, og jeg vet at
det er et viktig tema for både Venstre og Kristelig Folkeparti, men
ambisjonen er å legge fram planen i løpet av 2018.
Olaug V. Bollestad (KrF) [11:57:48]: Det er snart jul. Det
synes vi alle er godt. Men det er noen som gruer seg til jul og
ikke vet hvor de skal være. Det er mange ideelle aktører som stiller
opp for disse, lager julemåltid og fellesskap med varme og nærhet.
Akkurat disse organisasjonene, som Blå Kors, Evangeliesenteret,
Frelsesarmeen, Bymisjonen og flere andre, opplevde at den posten på
budsjettet ble kuttet med 40 mill. kr på tross av at det var flere
søknader til den posten som fikk nei – de passet ikke inn i kriteriene.
Hvordan vil statsråden ivareta akkurat denne gruppen organisasjoner
som er så viktige for dem som det offentlige Norge ikke klarer å nå,
og som ikke har et bord med ribbe og pinnekjøtt å sette seg ved
når høytiden trer inn?
Statsråd Bent Høie [11:58:52]: Kristelig Folkeparti fikk
gjennomslag for en kraftig økning på den posten i budsjettet for
2017. Dessverre har det ikke vært nok søknader som tilfredsstiller
dagens kriterier, da de midlene hadde kunnet bli brukt dette året.
Derfor er det et kutt i omgrupperingsproposisjonen, men likevel
står det ubrukte midler på den posten i 2017 som gjør at muligheten
for å gi tildelinger vil være like stor i 2018. Men vi har også
endret kriteriene på posten, slik at en ikke lenger er låst i den
delingen som var mellom aktivitetstilskudd og døgnplasstilskudd.
Det vil sannsynligvis gi rom for at en del av de organisasjonene
som søkte i 2017 og fikk avslag, kan få tilskudd i 2018, nettopp knyttet
til det som handler om å gi folk innhold og aktivitet i hverdagen,
og som da vil få større mulighet for å få tilsagn.
Bjørnar Moxnes (R) [12:00:03]: I vår var det en massiv mobilisering
i Odda for å hindre avvikling av akuttkirurgien og å styrke Odda
sjukehus.
I stortingsdebatten om Nasjonal
helse- og sykehusplan 15. mai gikk et samlet Storting inn for at
både akuttkirurgien og øvrig beredskap skulle holdes oppe, og at
sykehuset skulle styrkes. Men fredag 24. november behandlet styret
i Helse Fonna budsjettet for 2018 med flere kuttforslag ved Odda
sjukehus, deriblant samdrift av to sengeposter, færre senger og
redusert aktivitet neste sommer. Det fikk de støtte til av styret
i Helse Fonna. Etter vårt syn er dette i strid med Stortingets egne
føringer for Odda sjukehus, og det er etter vårt syn også i strid med
det ministeren selv har sagt, nemlig at Odda sjukehus fortsatt skal
være et akuttsykehus, og at tilbudet ikke skal reduseres, men styrkes
på mange områder.
Hvordan harmonerer det som nå skjer
med sykehuset, med ministerens egne uttalelser, og ikke minst med
Stortingets eget vedtak?
Statsråd Bent Høie [12:01:07]: Stortingets vedtak og føringene
som ligger der, kommer til å bli fulgt opp av både meg, Helse Vest
og Helse Fonna.
På samme måte som andre sykehus
jobber Helse Fonna med budsjettet for 2018 og har gjort sitt vedtak der.
Det betyr at Odda sjukehus, på samme måte som sykehusene i Haugesund
og på Stord, må ta sin del av arbeidet med å få et budsjett som
går i balanse. Det betyr at det skal reduseres med to senger på
Odda sjukehus, og det betyr at den eksisterende medisinske sengeposten og
den kirurgiske sengeposten blir en felles sengepost med totalt 14
senger. Denne omleggingen får ikke konsekvenser for beredskapen,
som var hovedtemaet i forbindelse med Stortingets behandling av
representantforslag og det tilleggsoppdraget jeg ga til Helse Vest
som en oppfølging av dette.
Presidenten: Dermed
er replikkordskiftet avslutta.
Bjørnar Moxnes (R) [12:02:21]: Rødt vil ha et helsevesen
som er solidarisk og offentlig finansiert og drevet, for å sikre
likeverdige tjenester for alle innbyggerne. Vi vil reversere privatisering
av velferden og ønsker en offentlig, demokratisk styrt modell for
helsetjenestene som møter folks behov.
Vi setter prinsippet om gratis og
universelt tilgjengelige helsetjenester høyt. Derfor foreslår vi
å bevilge 2,5 mrd. kr til arbeidet med å innfase tannpleie i egenandelsordningen.
Etter vårt syn er regjeringens budsjettforslag en videreføring av
den systematiske underfinansieringen av sykehusene vi har sett de
siste årene. Rødt vil i stedet øke bevilgningene til helseforetakene med
400 mill. kr.
Om lag en kvart million nordmenn
med kroniske lidelser mistet retten til behandling hos fysioterapeut uten
egenandel i fjor. Mange kronisk syke er uføretrygdet og har ikke
råd til enda en behandlingskostnad. Dette kuttet var både usosialt
og urettferdig. Stadig flere oppgaver i sykehusene blir satt ut
på anbud og driftes av kommersielle aktører. En drivkraft bak dette
er endringen fra 2017 av sykehusenes betaling av merverdiavgift.
Dette gjør det mer lønnsomt å kjøpe tjenester som IT, renhold, vaskeri
og kantinedrift eksternt. Rødt går inn for å reversere denne endringen,
som kalles nøytral merverdiavgift, for helseforetakene.
Vi stiller i dag et løst forslag
om å sikre at Odda sjukehus blir opprettholdt på dagens nivå og
styrket med nye oppgaver i tråd med Stortingets anbefalinger tidligere
i år. Dette handler om trygghet, nærhet og likeverd for alle deler
av landet, også i områder hvor det er mye fjell og fjord og vær,
og hvor det kreves en annen type struktur enn i mange andre land
for å sikre hele befolkningen et godt tilbud.
Den 15. mai sa representanten Kristin
Ørmen Johnsen fra Høyre i behandlingen av denne saken at det skulle
bli ro rundt sykehusene, ikke minst for Odda og Oddas befolkning,
og at det skulle tas en god gjennomgang i Stortinget, ikke minst
av tilbudet de har. Men nå er det igjen uro i Odda, og de er igjen
bekymret for framtiden til sykehuset.
Vårt forslag handler derfor om å
gjøre det som helseminister Bent Høie selv har sagt, nemlig at Odda
skal ha et akuttsykehus, og at tilbudet ikke skal reduseres, men styrkes
på mange områder. Med det tar jeg opp Rødts forslag til budsjettet
for neste år.
Presidenten: Representanten
Bjørnar Moxnes har tatt opp det forslaget han refererte til.
Tuva Moflag (A) [12:05:46]: Visste du at forskerne mener
at den første personen som vil leve i l50 år, allerede er født?
Nå er det vel ikke akkurat i denne fireårsperioden vi må sørge for
tjenester til 150-åringer, men svært mange av oss lever mye lenger
enn før. Det er først og fremst et gode for samfunnet og enkeltmennesket
at mange lever lange, gode liv. Men det betyr også at vi må ha nye
politiske løsninger i verktøykassa vår, og at vi må ha denne formidable
levealdersutviklingen i bakhodet når vi skal trekke opp de lange
linjene i helsepolitikken.
Eldre har utrolig mye å bidra med
i samfunnet. Mange steder hadde det faktisk ikke gått rundt hvis
ikke det var for pensjonistene. I Ski reiser Mary, som selv er 82 år, og
andre frivillige i Røde Kors rundt på sykehjemmene våre hver uke.
Ragnhild, 85 år, er leksehjelper for flyktninger på introkurs, og
Tore, 69 år, har byttet ut jobben i Jernbaneverket med oppgaven
som «morgenfugl» i morgentrafikken ved Hebekk skole.
Arbeiderpartiets eldrepolitikk bygger
på at de eldre er en ressurssterk og mangfoldig gruppe. Gjennom
en aktiv eldrepolitikk kan vi ta i bruk de store ressursene som
seniorene representerer i arbeidsliv, samfunnsliv og frivillighet.
For Arbeiderpartiet er det viktig å avdekke og endre praksis, strukturer
og lovgivning som hindrer seniorer i å delta i samfunnet slik de
selv ønsker. Dette er også bakgrunnen for at jeg tidligere i høst
stilte spørsmål til justisministeren om 70-årsgrensen for oppnevning
av meddommere og andre, lignende, verv.
Mens noen eldre er svært aktive
og friske, er det andre som i årenes løp får behov for ulike tjenester
i hverdagen. Det kan dreie seg om habilitering og rehabilitering, hjemmetjenester
eller heldøgns omsorgsplass. Svært mange av tjenestene er det kommunen
som har ansvar for å levere til innbyggerne.
De aller fleste mennesker ønsker
å bo hjemme så lenge som mulig. Da må hjemmet være trygt, og den
som bor hjemme, må ha mulighet til et aktivt og sosialt liv. Den
kulturelle spaserstokken er en ordning for å sikre gode kulturtilbud
til seniorer. Det er smålig av regjeringen ikke å påse at dette
gode tilbudet opprettholdes. For relativt beskjedne midler har eldre
over hele landet kunnet delta i kultur og få gode opplevelser.
Mange ønsker – både for egen del
og som pårørende – å bo hjemme, selv med en begynnende demenssykdom.
Arbeiderpartiet er bekymret for at utbyggingen av tilbudet til personer
med demens går for sakte. Vi har tidligere foreslått en forpliktende
opptrappingsplan for demensomsorg, og vi vil ha et lovfestet dagaktivitetstilbud
for hjemmeboende personer med demens. Vi mener også regjeringen
må vurdere om tilskuddsordningen bør endres for å gi bedre resultater
og for å etablere flere plasser raskere.
Gjennom årets budsjettbehandling
gjør regjeringen hverdagen tøffere for kommunene. På toppen av en stram
kommuneramme kommer innstramming i tilskudd både til ressurskrevende
brukere og til rehabilitering av heldøgns omsorgsplasser. Arbeiderpartiet
har i sitt alternative budsjett over 3 mrd. kr mer til kommunene
enn det regjeringens forslag gir. Det gir rom for en sterkere satsing
på eldreomsorg.
Min hjemkommune, Ski, vil tape mange
millioner kroner på regjeringens omlegginger. Nå kan man kanskje
ikke pusse opp institusjoner i samme takt som man hadde planlagt
for, siden staten ikke lenger skal være med på spleiselaget.
Noen ganger lurer jeg på om regjeringen
har glemt at disse ordningene handler om mennesker. Det kan virke sånn
når kommunene, som leverer tjenester til disse menneskene hver dag,
blir bedt om å skvise mer ut av sitronen. I heldøgns omsorgsplasser
er det våre foreldre og besteforeldre som bor. Det er der de lever
den siste delen av livet sitt. En heldøgns omsorgsplass er et hjem.
Arbeiderpartiet vil ikke bidra til
en utvikling der noen av innbyggerne bor i topp moderne sykehjem
tilpasset framtidens omsorgstjenester, mens andre kun får tilbud
om gamle, slitte og uhensiktsmessige beboerrom. For ansatte vil
det medføre at arbeidsplassen verken oppgraderes eller fornyes.
Arbeiderpartiet er imot regjeringens omlegging av investeringstilskuddet.
Eldrepolitikken er full av muligheter.
Jeg gleder meg til å utvikle gode løsninger for dagens og framtidens
seniorer – til det beste for dem selv og til det beste for samfunnet.
Torill Eidsheim (H) [12:11:04]: Å ha eit rusproblem er ei
stor utfordring og belastning både for den enkelte og for dei pårørande.
Høgre ønskjer ei verdig rusomsorg. I sommar møtte eg ein gjeng ungdomar
som jobba intenst og målretta med å byggje opp det livet dei hadde
drøymt om. Dei var på rusbehandling – heilt utan medikament – og
dei lærte seg livsmeistring. Det krev vilje, det krev mot, og det
krev tillit. Sjansen er så uendeleg mykje større når nokon viser
at dei har tru på ein. Ein heiagjeng gjer løpet lettare. Men kva
når sjølvtilliten er borte – og det same med tilliten til samfunnet rundt
ein?
Rusfeltet er høgt prioritert gjennom
opptrappingsplanen, med vekt på tidleg innsats, betre behandling
og førebygging. Men vi ser dessverre framleis for mange historier
om unge, eller til og med barn, som har opplevd enkelthendingar
som har gjort det vanskeleg å tru på samfunnet rundt dei.
Regjeringa har i arbeidet sitt vist
at dei ser verdien av god psykisk helse, og at det vil kunne demme
opp for sosiale forskjellar. Difor er ei satsing på barn og unges
psykiske helse, slik vi ser det no i budsjettet for 2018, særdeles
viktig. Det førebyggjande arbeidet for god psykisk helse krev tiltak
innan fleire sektorar. Eg ønskjer å trekkje fram eitt av dei spesielt:
At livsmestring kjem inn som eitt av dei tverfaglege temaa i læreplanen
i grunnskulen, vil kunne gi fleire eit betre utgangspunkt enn det vi
ser at dei har i dag.
Høgre ønskjer å føre ein kunnskapsbasert
ruspolitikk med avgrensing av skadeverknader og skadereduksjon som
avgjerande mål. «Pasientens helsevesen» er sentralt også her. Vi
ser at resultata blir betre når ein får lov til å medverke i eiga
behandling.
Vegen frå rus til rusfri krev hardt
og målretta arbeid, ikkje minst av personen sjølv. Omsorga frå samfunnet rundt
må gå gjennom inkludering. I Høgre meiner vi det er rett å gjere
meir for å hjelpe, ikkje straffe, rusavhengige.
I forslaget til statsbudsjett for
2018 styrkjer vi òg kommunane sitt handlingsrom for satsing på rusfeltet. Kommunen
har ei viktig rolle for ei god rusomsorg. Vi må sikre ei meir heilskapleg
tilnærming hos kommunane både når det gjeld det førebyggjande arbeidet,
og ikkje minst overgangen til og frå behandling.
Høgre–Framstegsparti-regjeringa
hadde som mål at ventetida på rusbehandling skulle gå ned. Ventetida
er no redusert, og i det vidare arbeidet er det viktig at retten til
fritt behandlingsval blir styrkt. Høgre ønskjer å sjå at reaksjonen
mot personar som blir tekne for å bruke og eige narkotika, skal
vere hjelp, behandling og god oppfølging. Vi ønskjer å sikre at
riktige incentiv blir gjevne, og ikkje minst å sjå at dei heng saman
med vårt overordna mål om eit trygt og godt, rusfritt liv.
Jan Steinar Engeli Johansen (FrP) [12:15:38]: I dag kunne
jeg ha brukt hele mitt innlegg til å snakke om budsjett og tall,
om hvor mye vi bruker på norsk helse og omsorg, om hvor mange som
får en bedre hverdag takket være en kombinasjon av en ganske stor
oljepengebinge og en fantastisk flott regjering. Og alt jeg ville sagt,
ville selvfølgelig vært sant. Men etter at et flertall i komiteen
i budsjettarbeidet har blitt enige om et forslag om å avkriminalisere
narkotika, synes jeg det er viktigere å bruke tid på å snakke om
hva dette egentlig betyr.
Fremskrittspartiets fokus er å tilby
rask behandling til dem som er motivert for behandling, og at det
må utvikles et bedre ettervern ute i kommunene. De som skal tilbake
til livet, må møtes med tilbud som arbeid, utdanning og skolering,
og med bolig og oppfølging som gir gode rammer og trygghet. I dag
møtes mange av dem som kommer tilbake til kommunene fra behandling, med
tomhet. Det er ingen god plan om oppfølging, ingen plan for arbeid
eller aktivitet, og i mange tilfeller gis det et uegnet botilbud
sammen med folk som fortsatt går og ruser seg.
Fremskrittspartiet vil møte disse
med en trygg hverdag, med innhold, med verdighet og med respekt.
Stortingsflertallet vil møte dem med en avkriminalisering, som er
et signal om at rus egentlig ikke er så farlig.
Sist søndag la forebyggende avdeling
ved Manglerud politistasjon ut en melding på Facebook hvor de uttrykte
bekymring for avkriminalisering av narkotika. De ba samtidig politikerne
om å ta kontakt for å høre politiets synspunkter på forslaget. I
går kveld dro derfor jeg og min kollega Bård Hoksrud til Manglerud
politistasjon og et nesten halvannen times langt møte med Hanne
og Hans Magnus fra forebyggende avdeling. Det som vi var ganske
sikre på før møtet, var vi helt sikre på da møtet var ferdig.
Jeg oppfatter flertallet som å være
enig i å avkriminalisere narkotika, men jeg greier ikke å gripe
fatt i hva de ellers er enige om. Portugal, som mange viser til,
har et system der tyngre rusavhengige får hjelp i stedet for straff.
Men allerede i dag er det slik at tunge rusavhengige i Norge i all
hovedsak ikke straffes for bruk og besittelse av narkotika, men
for andre typer kriminalitet, som de utfører i rus, og det sitter
ingen i fengsel i Norge for bruk og besittelse av narkotika alene.
Politiet bruker også i svært liten grad ressurser på å produsere
enkeltsaker om bruk og besittelse av narkotika.
Mindre narkotikasaker avgjøres i
Norge på påtalestadiet. Det er en ganske stor forskjell fra de fleste
andre land. For eksempel hadde de i Portugal ingen annen måte å
reagere på i narkotikasaker enn å sende sakene direkte til retten.
Portugal hadde særdeles store utfordringer med antallet rusmisbrukere,
og selv etter at de har begynt å bruke enorme ressurser på denne
reformen, har Portugal et atskillig større problem enn Norge har.
Andre viser til USA og bl.a. staten
Colorado. Vel – erfaringene fra Colorado viser at alt det som legaliseringsforkjemperne
sier vil være en positiv effekt, er myter og har slått fullstendig
feil. Colorado har en økning i antall trafikkulykker, en økning
i antall barn og unge som bruker cannabis, en sterk økning i presset
på hjelpeapparatet og en økning i organisert kriminalitet, og næringslivet
flytter nå sine konferanser ut fra Colorado. I den grad man ønsker
å vise til flere av de landene som har avkriminalisert narkotika,
bør man gjøre det for å vise eksempler på en politikk man ikke ønsker
å innføre i Norge.
Både politiet, helsepersonell, skoler
og organisasjoner som jobber i rusfeltet, er klokkeklare på at samfunnets
klare holdning til narkotika, sammen med forebyggende arbeid og
tidlig innsats, er de viktigste faktorene for å lykkes med å få
færre rusavhengige i framtiden.
Ja visst har vi utfordringer, men
vi har også mange gode resultater på bakgrunn av et godt, systematisk
arbeid. La oss derfor bruke tid på å forbedre det som ikke fungerer
godt nok. La oss bruke tid på å forbedre det som kan forbedres.
Fremskrittspartiet er motstander av å bruke ungdom i et eksperiment
for å sikre at godt voksne mennesker skal kunne sitte hjemme og
ta seg en joint.
Det sitter ingen i fengsel kun for
bruk og besittelse av narkotika i Norge. Det er tre ganger så mange
i aldersgruppen 15–17 år som får betinget påtaleunnlatelse, som
de som får bot. Vi har veldig mange muligheter til å gjøre dagens
rusomsorg bedre, men å avkriminalisere bruk og besittelse er ikke
en av dem.
Elise Bjørnebekk-Waagen (A) [12:20:46]: Å sikre god helse
og fremme livskvalitet for alle, uansett alder, er selve målet med
helsepolitikken. Det er viktig for hver og en av oss, men det er
også avgjørende for det samfunnet vi lever i. Dårligere folkehelse
bidrar i det lange løp til å svekke velferdsstaten. Det tapper samfunnet for
arbeidskraft og inntekter til fellesskapet, og det øker sykdomsutgiftene.
Det mest alvorlige er kanskje at forskjellen mellom dem med god
og dem med dårlig helse øker. Hvor man bor, foreldrenes utdanningsnivå,
inntekt og bakgrunn er avgjørende for helsen. Vi har hver og en
av oss et ansvar for egen helse, men som fellesskap har vi ansvar
for alles helse.
Skal alle ha like muligheter, må
vi investere mer i det som sikrer barna våre trygge og gode oppvekstvilkår,
og det som når de yngste før de blir psykisk og fysisk syke. Etablerer
man sunne vaner tidlig, er det større sjanse for at de varer livet
ut. Arbeiderpartiet mener at det neste store helseløftet må handle
om barn og unge. Det er alvorlige sosiale forskjeller i befolkningens
helsetilstand, og som fellesskap kan vi ikke godta at foreldrenes
bakgrunn og inntekt skal være avgjørende for et barns framtid.
I valgkampen lovet vi i Arbeiderpartiet
solid innsats med konkrete tiltak for en bedre folkehelse. Når politiske
partier presenterer sine budsjetter, kan velgerne avgjøre om den
faktiske politikken står i stil med løftene. Vi i Arbeiderpartiet
følger opp våre ambisjoner om en offensiv folkehelsepolitikk med
midler til konkrete tiltak gjennom vårt alternative statsbudsjett.
I det forebyggende arbeidet er det
godt dokumentert at det er de brede, universelle tiltakene som har
størst helsegevinst. Vi mener at skolen har et stort uutnyttet potensial.
Gjennom tiltak rettet mot skolen når vi alle barn. Det var en stor
dag da Stortinget gjorde et viktig vedtak for å få på plass mer
fysisk aktivitet i skolen, for vi vet at økt fysisk aktivitet hos
barn er et av de viktigste tiltakene vi kan sette inn i fellesskap
for å skape gode vaner. Arbeiderpartiet har også satt av penger
i sitt alternative statsbudsjett til nettopp én times fysisk aktivitet
for alle barn på 1.–10. trinn.
Inaktivitet og dårlig kosthold utgjør
en reell trussel for mange barns helse. Tilbud om sunn mat i løpet
av skolehverdagen er noe av det meste effektive vi kan gi. Feilernæring,
overvekt og livsstilssykdommer er økende blant norske barn og unge.
Skolen er en felles møteplass og burde i mye større grad vært brukt
til å skape gode matvaner. Arbeiderpartiet ønsker å gjeninnføre
ordningen med frukt og grønt til alle fra 1. til 10. trinn, og i
tillegg har vi i vårt alternative statsbudsjett satt av penger til
et prøveprosjekt i 50 kommuner med et gratis, sunt skolemåltid som
et spleiselag mellom det offentlige og foreldrene.
Nå ser vi eksempler på kommuner
som selv tar ansvar. Senest i forrige uke kunne vi lese at Porsgrunn
setter av penger til en lokal skolefruktordning. Det er synd. Sånn
burde det ikke være. Det skaper forskjeller når ikke alle barn kan
få den samme muligheten.
Det er tydelig å se at Fremskrittspartiet
og Høyre mener at folkehelse er et individuelt problem. Det viser
de gang på gang, i sak etter sak, når de stemmer imot. Senest så
vi det i saken om fysisk aktivitet. Alle i Høyre var for mer fysisk
aktivitet, alle i Høyre stemte imot.
Det er vårt felles ansvar. Når panelet
viser rødt, når klokkene ringer, kan vi ikke lukke øynene. Da må
vi svare med politiske løsninger, ikke bare støttende ord, innlegg
og kampanjer. Det handler om å forebygge, og det handler om å komme
tidlig inn. Vi styrker kommunenes budsjetter slik at vi setter av
mer penger der det trengs. Vi løfter skolehelsetjenesten. Mer kunne
vært gjort i fellesskap, mer kunne vært gjort om vi hadde satt av
mer penger. Vi ønsker ikke å fylle sykehusene med pasienter med
livsstilssykdommer.
Erlend Larsen (H) [12:26:00]: Jeg vil slå et slag for folkehelsen.
Dette er riktignok en budsjettdebatt, men vi skal aldri glemme at
god folkehelse begynner og slutter med de valgene hver enkelt av
oss tar. Folkehelse dreier seg ikke bare om hvor mye penger vi legger
inn i et budsjett, men like mye om hvilket forhold hver enkelt av oss
har til kosthold, røyking, alkohol, medisinering og fysisk aktivitet.
Jeg mener at vi rett og slett må
komme oss mer ut. Vi må bruke naturen rundt oss for å styrke muskulaturen, hjertet,
lungene, den psykiske helsen og mye mer. Det er ikke viktig å løpe
langt og fort, men vi kan gå en tur hver dag. Jeg har en sterk følelse
av at langt flere leger kan stille større krav til pasientene enn
det de gjør i dag. Jeg tror langt flere leger bør instruere pasientene
til å ta et større ansvar for eget liv og egen helse. Vi skal ikke
løse alle helseproblemer med medisiner når vi vet at svært mange helseplager
kan forbedres med fysisk aktivitet og bedre kosthold. Overvekt og
fysisk inaktivitet fører til at flere blir syke, og øker de sosiale
forskjellene i befolkningen. Aktivt friluftsliv og bruk av naturen
forebygger både fysiske og psykiske plager. Forebygging er mye bedre
for hvert enkelt menneske og for samfunnet enn reparasjon.
Vi som politikere har et stort ansvar
for hvordan folkehelsen utvikler seg i befolkningen. Folkehelsepolitikken
må vise de gode og sunne valgmulighetene. Dette er svært utfordrende,
men vi må vise gjennom politikk og handling at det lønner seg for
helsen vår å ta gode valg, og vi som er politikere må gå foran som
gode rollemodeller.
I Norge har vi en sjeldent god dugnadsånd.
Tusenvis av frivillige bruker store deler av fritiden sin til å
legge til rette for at vi andre kan få gode opplevelser, enten det
er i skiløyper, på seniortrimmen eller i en idrettshall. Jeg lar
meg stadig imponere over hvilken innsats svært mange ildsjeler gjør
for oss ved å kviste løyper i fjellet, legge ut gangbroer over bløte
myrer, arrangere dans på eldresenteret eller invitere til turer
i nærmiljøet. Idretten og friluftsorganisasjonene står for et viktig
breddetilbud til barn og ungdom, og de gir et målrettet tilbud til
eldre og kronisk syke.
Min nabo Per har passert 70 år.
Han og en gjeng ildsjeler bruker mange timer hver på å utvikle skiløype-
og turnettet i kommunen. Per stiller opp med gravemaskiner og traktorer,
og han er med på å produsere snø så barna skal få gå poenglangrenn
hver onsdag. Det som gjør at jeg framhever Per, er at han ikke har
barn selv. Han går ikke på ski heller. Han gjør det først og fremst for
andre enn seg selv. Det er mange som Per, og de imponerer.
Men ildsjeler brenner ikke evig.
Vi som er politikere og ledere, har et ansvar for å bygge opp under
positive aktiviteter. Det er viktig å støtte folkehelsefremmende aktiviteter
i regi av frivilligheten. Stat og kommune kan ikke løse alle de
oppgavene innbyggerne trenger i det moderne Norge. Vi må sørge for
et godt samarbeid med frivillige aktører og organisasjoner for å
få til et godt folkehelsearbeid.
Friluftsliv er en viktig kilde til
god helse og livskvalitet for befolkningen. Regjeringen viderefører
den høye bevilgningen til friluftsliv fra 2017. Første halvår 2018
vil regjeringen legge fram en handlingsplan for friluftsliv – en
plan som skal styrke arbeidet med friluftsliv ytterligere. Regjeringen
følger også opp satsingen på anlegg for egenorganisert idrett og
fysisk aktivitet med 100 mill. kr til kommunene i en periode på
tre år fra 2017.
Norge skal være et av landene i
verden med høyest levealder. Nordmenn skal ha mange gode år med
god fysisk og psykisk helse. Dessverre er det forholdsvis store forskjeller
på nordmenns helse. Vi som politikere har et ansvar for å redusere
forskjellene. Vi har et ansvar for at nordmenn skal oppleve god
folkehelse fra de blir født, til de går mot livets slutt.
Kommunene har en viktig rolle i
folkehelsearbeidet, og det er behov for å styrke det kommunale folkehelsearbeidet.
Kommunene generelt har fremdeles en lang vei å gå før de blir gode
på forebyggende arbeid. I budsjettet er det foreslått å øke tilskuddsrammen
til Program for folkehelsearbeid i kommunene med vel 25 mill. kr
fra 71,3 mill. kr. Programmet starter i 2018 og er et samarbeid
med KS. Programmet har som mål å fremme psykisk helse og lokalt
rusforebyggende arbeid og å bidra til å integrere psykisk helse
som en likeverdig del av det lokale folkehelsearbeidet. Barn og
unge er en prioritert målgruppe.
Det er viktig med forebyggende innsats,
og det er viktig å være tidlig ute. Norge er et godt organisert
land, hvor det er mange instanser som har som oppgave å oppdage
uheldig adferd eller aktiviteter som kan være til skade for folkehelsen.
Det er mange instanser som kan gripe inn og forebygge eller gi tidlig
innsats.
Vi skal aldri glemme at god folkehelse
begynner og slutter med de valgene hver enkelt av oss tar. Vi som
er politiske ledere, må gå foran som gode rollemodeller.
Presidenten: Dei
talarane som heretter får ordet, har ei taletid på inntil 3 minutt.
Tore Hagebakken (A) [12:30:57]: Jeg husker jeg snakket med
en småjente som jeg kjenner, og hun kom så blid og sa: Jeg er sammen
med han Per, jeg, og så vet han om det! Jeg vet ikke hva slags forhold
Kristelig Folkeparti har til regjeringa for tiden, og hvem som vet
om hva, men for å si det på legespråket synes jeg det er tegn som
tyder på at Kristelig Folkeparti har noenlunde god prognose.
Jeg synes regjeringa gjør så mye
rart. Og når en vet hvor mange byråkrater som sitter der borte –
jeg har vært i departementene sjøl, så jeg vet at det er mye flinke folk
– vet jeg ikke hvor regjeringa tar alt fra. Men når det gjelder
f.eks. utfasing av tilskudd til rehabiliteringsprosjekter i omsorgssektoren
– en dårlig idé. Jeg synes at Kristelig Folkepartis komitéleder,
Olaug V. Bollestad, svarte på en ganske konstruktiv måte da jeg
tidligere i dag spurte hva hun mente om dette. Vi klarer å få stoppet
en god del, og mer må vi prøve å få stoppet før det går galt.
KS har også protestert kraftig mot
dette – uten at det har medført noe respons fra regjeringa. KS ber
om å få i hvert fall fem år til, utover 2020, for at kommunene skal kunne
få omstilt seg. Dette er en regjering som bare er opptatt av flere
enheter, ikke av kvaliteten. Det må være viktig å fokusere på å
rehabilitere de institusjoner og den bygningsmassen vi har, særlig
når kommunene har funnet ut at det er den beste løsningen. Da har
kommunene foretatt en vurdering av hva de tror er best for sine eldre
eller andre omsorgstrengende. Jeg vet at Kristelig Folkeparti egentlig
er enig i at det er dumt å ta bort dette tilskuddet.
Så til dette som regjeringa vil
gjøre med helsestasjonene og skolehelsetjenesten, som flertallet
nå ettertrykkelig vil parkere: Jeg kunne tenkt meg at vi senere
i debatten kunne få høre fra helseministeren om han ser for seg
at denne saken nå står trygt på parkeringsplassen, med den flertallsmerknaden
vi har i dag.
Og så er det dette med overføring
av hjelpemiddelordningen fra staten til kommunene, en ordning som fungerer
godt: Der har heldigvis også Kristelig Folkeparti gått sammen med
oss rød-grønne, så det er stoppet. Regjeringa spiller høyt med flere
gode ordninger. Felles for det regjeringa gjør, er at det svekker
tilbudet til folk som trenger disse løsningene, samtidig som det
øker utgiftene som kommunene har i allerede trange budsjetter.
Jeg må til slutt minne om hvilken
julegave kommunesektoren kunne ha fått hvis det hadde vært en annen regjering.
Jeg kan ikke la være å minne om akkurat det like før jul.
Marianne Synnes (H) [12:34:07]: «Liv går tapt mens vi venter.»
Det var overskriften i Dagsavisen for noen dager siden. Norge er
verdens beste land på registrering av helsedata, men norske helsedata
ligger spredt på 17 sentrale helseregister, 54 nasjonale medisinske
kvalitetsregister, ca. 150 andre medisinske kvalitetsregister, ca.
300 biobanker registrert i Biobankregisteret, et ukjent antall andre
forskningsbiobanker, nasjonale og regionale helseundersøkelser,
grunndata, sosioøkonomiske data og pasientjournaler. Disse dataene
kunne bidratt til å forebygge sykdom og forbedre behandling av kreft,
diabetes, hjerte- og karsykdommer m.m. Mulighetene er ufattelig
store.
Regjeringen ser viktigheten av å
utnytte disse dataene på best mulig måte og viderefører i årets
budsjett satsingen på Direktoratet for e-helse, som sammen med Forskningsrådet
bl.a. skal utvikle en helseanalyseplattform som samler alle disse
registrene.
Motstanden mot dette arbeidet har
vært begrunnet med personvernhensyn, men én nasjonal infrastruktur for
helseanalyse vil faktisk sikre at befolkningen får større kontroll
og medbestemmelse over egne data, i tråd med ny personvernforordning
som styrker personvernrettighetene. Gjennom å etablere én nasjonal
helseanalyseplattform med en felles portal der forskere og andre brukere
får sikker og kryptert tilgang til helsedata fra ulike kilder, vil
man ha en transparent og sikker forvaltning av helsedataene. Dette
er tidkrevende arbeid som på sikt vil kunne gi oss viktig kunnskap
som kan forbedre nordmenns helse, kunnskap om årsaker til sykdom
og effekt av behandling. Det vil spare både ressurser og menneskelige
lidelser. Samtidig vil satsingen på en nasjonal anonymisert database
over genetiske varianter hos norske pasienter gi informasjon som
kan brukes til å utvikle nye medisiner for målrettet terapi. Gjennom
etablering og drift av et nasjonalt nettverk med oppbygging av regional
tverrfaglig kompetanse om persontilpasset medisin i alle helseregioner,
sørges det for kompetansespredning i hele landet.
Vi skal sette personvernet i høysetet,
men vi må ikke la urettmessig redsel for det ukjente bremse dette
arbeidet unødig. Finland er godt i gang med sin forvaltning av helsedata
og inngikk våren 2017 et samarbeid med IBM for å analysere både
offentlige og private helsedata. Målet er å gi innbyggerne en bedre
helsetjeneste. Finland er det første landet i verden som har gjort
dette på nasjonal basis. Det er det arbeidet som også er startet
her i landet gjennom Direktoratet for e-helse. Dette er framtiden.
La oss benytte den kunnskapen som ligger lagret rundt om i skuffer
og skap, og skape en bedre helsetjeneste.
Elise Bjørnebekk-Waagen (A) [12:37:21]: I disse dager teller
mange spente barn ned til julaften. På skolen er det hyggelige adventsstunder,
i barnehagen lages det julekalendre og julegaver, det synges julesanger,
og på barne-tv synger Fantorangen hver eneste kveld om at han gleder
seg til jul. Det kribler i magen hos mange, mange tusen små. Men
samtidig er det dessverre sånn at altfor mange barn nå går tiden
i møte med en vond følelse i magen. Julen er også en høytid for
vold og overgrep. Mer tid sammen, stress og alkohol gjør barn ekstra
utsatt i dagene vi nå går i møte.
Vi er mange som bryr oss, og som
ikke godtar at barn lever under omsorgssvikt, men statistisk skal
det være én eller noen i hver barnehage og på hver skole. Mange barn
går under radaren og blir ikke fanget opp. Vold og overgrep er ikke
en privatsak.
Politisk må vi gjøre mer for å oppdage
og avverge og stoppe vold og overgrep i nære relasjoner. Når foreldre ikke
stiller opp, må vi som fellesskap ta ansvar. Flere voksne med tid
og kompetanse på helsestasjonen, i skolehelsetjenesten, i klasserommet
og i barnehager er viktig for å oppdage, slik at tiltak kan settes
inn raskt. Hjelpen er ofte i den kommunen barnet bor i, og dårlig
økonomi må ikke bli et argument i arbeidet mot vold og overgrep.
Helsetjenesten må rustes opp. Alle
som er i kontakt med barn, må ha et trent øye. De må ha kunnskap
om å oppdage, og de må være trygge på hva de skal gjøre når volden
er oppdaget. Når man vet at det er vold, må de og den berørte få
den best mulige hjelpen og raskt. Barn skal ikke måtte vente på
å få hjelp.
Vold og overgrep i nære relasjoner
er grov kriminalitet, og det kunne og burde vært forebygget langt
mer enn det gjøres i dag. I Arbeiderpartiets alternative statsbudsjett
setter vi av 718 mill. kr ekstra til arbeidet mot vold og overgrep.
Mitt juleønske er et storting som prioriterer arbeidet mot vold
og overgrep enda høyere.
Nicholas Wilkinson (SV) [12:40:18]: I motsetning til hva
man skulle tro fra debatten her inne, er det ikke politikere som
skaper helsevesenet, det er de ansatte der ute, helsefagarbeidere,
sykepleiere og leger, som løfter, som gir presisjon i stingene,
og som utmåler medisiner – medlemmene i Fagforbundet, Sykepleierforbundet, Legeforeningen
og andre. Hvordan vi behandler de ansatte, er avgjørende for hvor
godt helsevesenet blir. Her feiler regjeringen og høyresiden i Norge.
Deltid er en epidemi i helsevesenet
vårt. Svært mange sykepleiere er låst til deltid – hele 60 pst.,
altså flertallet av helsefagarbeiderne. På Ahus lyste de nylig ut
fem 20 pst.-stillinger som jordmor. Hvem overlever på 20 pst. lønn?
Mest av alt vil jeg trekke fram en veldig tøff dame som jeg møtte
her på Stortinget, som heter Madeleine. Hun jobbet som assistent
i Aurskog-Høland og ønsket å gjøre en bedre jobb for de eldre. Derfor
begynte hun på videregående skole som 22-åring og tok fagbrev som
helsefagarbeider med toppkarakterer i alt – strålende! Hun kommer
seg ut, og hva blir hun tilbudt? – 20 pst. stilling.
Det er en skam at vi behandler folk
på denne måten i Norge. Vi kan ikke gi folk stillinger som de ikke
kan overleve på. Folk i hele stillinger er mindre syke, det gir
mer rom for etter- og videreutdanning, det gir et bedre helsevesen.
Derfor er det skuffende at når SV nå foreslår at vi skal ha bedre
mål for mer heltid, stemmer høyresiden mot forslaget.
Vi må også behandle ansatte med
faste stillinger godt. Midlertidige ansettelser og vikarbyråer har
blitt normen mange steder i helsevesenet. Orange Helse ble tatt
i å utnytte sykepleiere på det groveste. For mange unge leger er
ikke midlertidighet lenger en mulighet – det er det vanligste, ikke
fast ansettelse. SV foreslår derfor at fast ansettelse skal være
hovedregelen i helsevesenet, og høyresiden stemmer oss ned også
her. Det er en manglende respekt for at det er folkene i helsevesenet som
skaper helsevesenet, ikke politikerne fra Høyre her på Stortinget.
Bemanningsbyråene må ut. Trygge ansettelser og offentlige vikarordninger
som sikrer bemanning i små kommuner, må inn.
Det er folk som skaper helsevesenet,
og de fortjener å bli behandlet bedre enn med den stemoderlige behandlingen
de får av høyresiden her i dag. Det er heltid, faste ansettelser
og tillit i helsevesenet, der vi sier at faglighet skal være styrende,
ikke innsatsstyrt finansiering, byråkrati og målesystemer, slik
det er i dag. Derfor avslutter jeg med å løfte Senterpartiet og
SVs forslag om mer tillitsstyring i helsevesenet, fordi vi vet at
det er folk som skaper helse, ikke politikerne her på Stortinget.
Tellef Inge Mørland (A) [12:43:28]: Arbeiderpartiet erkjenner
at det fortsatt er store uløste oppgaver innenfor sykehussektoren,
også når det gjelder rus og psykiatri. I vårt alternative budsjett
har vi derfor 1,4 mrd. kr mer til sykehussektoren utover regjeringens
forslag. Arbeiderpartiet er med andre ord i rute for å nå målet
på 12 mrd. kr mer til sykehusene i løpet av denne perioden.
Flere fra regjeringspartiene har
på talerstolen i dag sagt at regjeringen fortsetter å styrke tilbudet
for de mest utsatte innen rus og psykiatri. Komiteens medlemmer
fra Høyre og Fremskrittspartiet viser i en merknad til
«at regjeringen har innført «den
gylne regel» om at veksten i rus og psykiatri, hver for seg, skal
være større enn veksten i somatiske sykdommer».
Forrige uke kom imidlertid en pressemelding
fra de tillitsvalgte ved Klinikk for psykisk helse og avhengighet ved
Oslo universitetssykehus om krise i Klinikk for psykisk helse og
avhengighet. «Hvor blir det av Høies lovnader?», var overskriften.
De tillitsvalgte ved klinikken sier smertegrensen er nådd, og at
somatikken prioriteres over psykisk helse og avhengighet. De frykter også
en dårligere kvalitet på pasientbehandlingen med flere tikkende
bomber ute i samfunnet, og mener sikkerheten til de ansatte er truet.
En kan jo da lure på hvordan regjeringspartienes løfte på dette
feltet henger sammen med en sånn virkelighetsbeskrivelse fra dem som
har skoen på.
Det er ikke sånn at det er løftene
til regjeringspartiene det er noe feil med, men det er en manglende
oppfølging av dem, for den virkeligheten som de ansatte ved Klinikk
for psykisk helse og avhengighet opplever, er reell.
Med Arbeiderpartiets alternative
statsbudsjett ville Oslo universitetssykehus fått anslagsvis 146 mill. kr
mer. Det ville ikke løst alle utfordringer, men det ville vært et viktig
bidrag for å løfte arbeidet også innen psykisk helse og rus, for
med om lag 500 selvmord og nesten 300 dødsfall i Norge hvert år
trengs virkelig en større innsats. Vårt samfunn bør måles på hvordan
vi stiller opp for de mest sårbare, de som trenger oss mest, ikke
på om vi gir mer til dem som har mest fra før. Da må også omsorgen
for dem som sliter med psykiske utfordringer som rus og psykiatri,
følges opp med en større innsats.
Geir Jørgen Bekkevold (KrF) [12:46:18]: Når jeg tar ordet,
gjør jeg det for å knytte det til en flertallsmerknad som jeg er
redd kommer til å føre til store endringer hva gjelder rus- og narkotikapolitikk
i Norge. Det er en flertallsmerknad, og da må den også forstås som
en løypemelding til regjeringen. Og jeg må si at som barnas stortingsrepresentant
fra familiepartiet Kristelig Folkeparti er det med stor bekymring
jeg har fulgt debatten rundt avkriminalisering av narkotikabruk.
Liberaliseringsentusiastene synes
ikke å ta inn over seg hva fagfolkenes varsko er om hva legalisering
vil kunne bety for barn og unges tilnærming til, og bruk av, narkotiske
stoffer. Jeg tillater meg i disse adventstider å spørre om det er
i den retningen vi ønsker å ta samfunnet, der terskelen for mindreåriges
inngang til misbruk av narkotiske stoffer skal bygges ned, og der
vi som storsamfunn skyver tunge misbrukere foran oss for å gjøre lovendringer
som vil gjøre ungdommene våre mer utsatt for å havne nettopp i den
tragiske situasjonen som tunge misbrukere har kommet i. Dette henger
rett og slett ikke på greip.
Vi skal selvsagt hjelpe tunge misbrukere
innenfor helsevesenet, og det gjøres allerede i utstrakt grad i
dag – heldigvis. Men det er vår oppgave og plikt som politikere
å gjøre vårt ytterste for at færrest mulig av våre ungdommer ender
nettopp i det uføret vi ønsker å hjelpe misbrukere ut av. Da er
legalisering ikke veien å gå.
I denne saken må hensynet til våre
barn og unge gå foran. Vi kan ikke, som det sto i et VG-innlegg
nylig, svikte hele ungdoms- og foreldregenerasjonen ved å tekkes et
lite antall høyrøstede liberalister.
Hege
Haukeland Liadal (A) [12:49:00]: Vi går mot høytid, og mange
drømmer om en hvit jul – fine feriedager som av mange benyttes ute
i skog og mark, på tur med nye ski eller med rattkjelker som er
pakket opp på julaften.
Arbeiderpartiet ønsker å legge til
rette for at flere skal få oppleve den flotte naturen vi har i Norge.
Derfor styrker vi Den naturlige skolesekken. Vi vet med sikkerhet
at barn som får glede av natur, også i sitt voksenliv benytter naturen
som rekreasjons- eller treningsarena. Men viktigst av alt ligger
det mye god helse i en skitur, i en topptur eller i en vandring
fra hytte til hytte i Den Norske Turistforenings regi.
Mange barn drømmer om en hvit jul.
Da tenker jeg ikke først og fremst på snø, men uttrykker meg i så
måte for å se på muligheten for å begrense alkoholkonsumet blant
voksne. Det er alvorlig at så mange barn gruer seg til jul med tanke
på nettopp det forbruket vi nære voksne eventuelt har.
Det er en nasjonal folkevalgts rolle
å legge til rette for god informasjon om skadevirkninger ved alkohol.
Derfor benytter jeg dagens debatt til å ønske meg en god, tverrpolitisk
dialog i 2018 for å se på muligheten for å begrense alkoholforbruket.
Vi bor i et av verdens rikeste land.
Vi er et opplyst folk. Men det er dessverre slik at den største
bekymring vi som voksne har i møte med hyllene og flaskene på Vinmonopolet,
ikke er om vi har økonomi til å bære det, men om vi har evne til
å ta så mange flasker som vi eventuelt ønsker, med hjem.
Jeg ønsker ingen pekefinger eller
moralpreken. Men jeg vil innrømme det alvoret som ligger i at alkohol
kan ødelegge psykisk helse hos barn og voksne, og iallfall den fysiske
helsen hos voksne. Det er helsefremmende å ha et restriktivt forhold
til alkohol.
Jeg synes det er flott at vi har
en rød tråd i vår politikk for mer friluftsliv og mindre alkoholforbruk.
Med det ønsker jeg alle en god jul, og gjerne en hvit jul.
Lise Christoffersen (A) [12:52:08]: Vi blir eldre, også i Drammen,
der jeg er fra. I 2040 er det dobbelt så mange drammensere over
80 som i dag. Den kraftige veksten starter i denne stortingsperioden.
Dagens eldreomsorg er ikke bærekraftig. Bystyret gjorde i 2016 en
behovsanalyse mot 2040, som bl.a. dekker behovet for heldøgns omsorgsplasser.
Det satses på ett knutepunkt i hver bydel, med plasser og tjenester
av god standard i hvert knutepunkt. Den statlige tilskuddsordningen
er en viktig del av kommunens regnestykke.
Så kom statsbudsjettet for 2017.
Det ble, bokstavelig talt, litt av en blåmandag. Høyre–Fremskrittsparti-regjeringa
endret den statlige tilskuddsordningen til kun å gjelde nye plasser.
Et mer virkelighetsfjernt vedtak skal en lete lenge etter. Nå har
omsorgsministeren hatt ett år på seg til å rette opp dette feilskjæret,
men nei. Vedtaket gjentas i budsjettet for 2018. I helsekomiteens
innstilling kaller Høyre og Fremskrittspartiet det til alt overmål
for en forbedring, og at staten tar mer ansvar.
Regjeringa bør faktisk snu, for
kartet stemmer ikke med terrenget. Det har kommet kraftig varsko
fra forskerhold, som SINTEF, men virkeligheten er det beste beviset.
Drammen kommunes behovsanalyse er et stjerneeksempel i så måte.
Det legges der opp til 75 plasser i hvert knutepunkt, basert på
en grundig gjennomgang av behovet for nye plasser, relokalisering,
rehabilitering og ombygging av kostnadstung bygningsmasse som er lite
egnet for moderne drift, samt erstatning av leide lokaler. Et forsiktig
anslag viser at Drammen, med Høyre og Fremskrittspartiets innsnevring
av tilskuddsordningen, risikerer å miste tilskudd for 477 plasser.
Et like forsiktig anslag, basert på at alle disse skulle vært omsorgsboliger,
viser over 770 millioner tapte kroner. Skulle alle vært sykehjemsplasser,
nærmer vi oss milliarden. Den dystre virkeligheten ligger et sted
imellom. Det vil få dramatiske konsekvenser både for eldreomsorgen
og for andre viktige tjenester.
Hadde det bare vært Drammen, men
en rask runde til andre kommuner i nærheten viser at det gjelder
flere. Modum har bygd 72 nye plasser og må rehabilitere 24. I Kongsberg
legges trolig 68 plasser ned når nye står ferdig. Ål skal skifte
ut eller rehabilitere 16 boliger og 31 sykehjemsplasser. Krødsherad
skal bygge nytt og rehabilitere for 100 mill. kr. Nedtrapping av
tilskudd i årene framover er en veldig dårlig politikk, sier ordføreren
i Krødsherad.
I merknadene fra helsekomiteen går
det fram at Arbeiderpartiet, Senterpartiet og SV er imot å begrense
tilskuddet til bare å gjelde nye plasser. Det samme sier Kristelig
Folkeparti. Statsråden gjør lurt i å lytte til stortingsflertallet,
men enda smartere er det å lytte til norske kommuner, som vet hvor
skoen trykker.
Masud Gharahkhani (A) [12:55:16]: I mange land er tilgang
til god helsehjelp avhengig av privatforsikringer og størrelsen
på kontoen. I Norge har vi bygd opp et sterkt fellesskap der en
skal være trygg på at velferdssamfunnet tar vare på en og familien
den dagen en trenger hjelp. Norges motto har vært og bør være: Trygge
mennesker satser mer, vi bryr oss om hverandre, og derfor bruker
vi mye penger på helse.
Selv er jeg utdannet radiograf og
startet min karriere på et lite lokalsykehus, Rjukan sykehus, og
endte opp på et mellomstort lokalsykehus, Kongsberg sykehus. Sykehusene
våre er viktige institusjoner i mange lokalsamfunn. I Buskerud har
vi Hallingdal Sjukestugu, som er et utstillingsvindu, der sykehuset
samarbeider tett med kommunen, der det er brukt moderne teknologi
til å bygge opp et desentralisert sykehustilbud – dette i tett samarbeid
med Ringerike sykehus, som har stått i front i arbeidet med sykehusledelse
og det å tenke nytt.
På Kongsberg sykehus har vi nylig
fått en ny CT-maskin, og det er bra, men snart, i 2018, mangler
Kongsberg sykehus MR-maskin. Det betyr at inneliggende pasienter
med mistanke om hjerneslag må sendes til Drammen for å ta en nødvendig
undersøkelse, samtidig som et mellomstort lokalsykehus som Kongsberg
burde ha MR-maskin i 2018. Dersom pasientene er for dårlige, er alternativet
at de dropper undersøkelsen. Det betyr et dårligere helsetilbud
for innbyggerne i Kongsberg og Numedal.
I Drammen skal vi bygge et nytt
sykehus på Brakerøya. Endelig står man sammen om hvor det skal bygges. Her
skal vi bygge Norges mest moderne sykehus, med arbeidsplasser for
4 000 ansatte. Det vil gi et bedre helsetilbud til flere hundre
tusen innbyggere, med stråleterapi, og her skal vi bygge helseklynge
der Norge går i front i arbeidet med utvikling av ny helseteknologi.
Allerede i dag ser vi at sykehusene
sliter med bemanningssituasjonen. Det er kritisk. Jeg har den siste
tiden utfordret helseministeren flere ganger på den uholdbare situasjonen
rundt patologien i Drammen, som er sentral i kreftbehandlingen.
Når vi vet at vi skal bygge et nytt sykehus, og at en stor del av
den regningen må de ansatte ta – for hvis dette Stortinget ikke
stiller opp, må det tas fra driften, allerede presset – vil det
gå ut over tilbudet. Derfor er vi bekymret for framdriften for et
nytt sykehus i Drammen.
Arbeiderpartiet følger opp det vi
lovet i valgkampen. Vi øker sykehusbudsjettene, slik at vi tar hverdagen
til de ansatte på alvor, sikrer bedre behandling, gir helseforetakene
økonomiske muskler til å kjøpe nytt moderne utstyr, samtidig som
de har økonomiske muskler til å bygge et nytt, flott sykehus i Drammen.
Nina Sandberg (A) [12:58:14]: Jeg vil snakke om betydningen
av rehabilitering. Det har dessverre vært sånn at når man skal prioritere,
plasseres rehabilitering nederst ved bordet. Trass i ulike stortingsmeldinger
der man har snakket om et nasjonalt løft for rehabilitering, har
dette feltet ikke fått like stor oppmerksomhet eller like mange
ressurser som f.eks. akuttmedisin.
Rett over fjorden, på Nesodden,
ligger et lysende fyrtårn i norsk og internasjonal rehabilitering,
Sunnaas sykehus HF. Sykehuset har visjonen «en vei videre», og veldig
mange er de menneskene som har fått en vei videre med Sunnaas. Det
oppdaget jeg til fulle da jeg satt i et telefonpanel, bl.a. sammen
med statsråd Høie, under en tv-aksjon der man kunne ringe inn og
donere til inntekt for Sunnaas-stiftelsen. Innringerne her var ofte
familie, venner, kollegaer og tidligere pasienter. Felles for dem alle
var at de var enormt takknemlige for den behandlingen og rehabiliteringen
som de hadde fått på sykehuset. Det er sånn at et liv som reddes,
er et liv som skal leves. Vi må ikke glemme at den pasienten som
helsevesenet setter store ressurser inn på i akuttfasen, er den samme
pasienten som skal rehabiliteres og skal komme hjem til en ny tilværelse.
God rehabilitering handler om god livskvalitet. Jeg har sett betydningen
av den jobben som Sunnaas gjør, på nært hold.
Med Arbeiderpartiet i regjering
ville Sunnaas hatt nærmere 6,4 mill. kr mer enn det regjeringen
har lagt inn i budsjettet sitt. Jeg er stolt av Arbeiderpartiets
vilje til å investere i våre felles sykehusbygg – 12 mrd. kr de neste
fire årene. Vi øker lånerammene for sykehusbyggene, medisinsk utstyr
og IKT fordi vi vet at det er et vedvarende behov for fornyelse
og utvikling.
Nå er Sunnaas i gang med den nødvendige
fornyingen for sin del, men for mange av sykehusene er i for dårlig
stand. Når regjeringen ikke er villig til å legge inn reelle budsjettøkninger,
forsømmes de felles byggene og vår felles helsetjeneste. Samtidig
åpner regjeringen for at private skal kunne ta fra fellesskapets
ressurser.
Til slutt: Det er ikke alle som
er like heldige når de er uheldige, og får komme inn på Sunnaas.
Det er på rehabiliteringsfeltet store variasjoner i Helse-Norge.
Derfor er det også viktig og riktig av Arbeiderpartiet å ville stanse
utviklingen mot en todelt helsetjeneste og bruke fellesskapets ressurser
på velferd istedenfor på skattekutt.
Magne Rommetveit hadde her
teke over presidentplassen.
Helge Robert Midtbø (A) [13:01:28]: Fleire av våre sjukehus
treng ei nødvendig oppgradering og fornying for å tilfredsstille
framtidas behov for pasientane, dei pårørande og helsepersonellet
som jobbar der. Mange av helseføretaka slit med ein trong økonomi,
noko som gjer det svært utfordrande å gjennomføre større oppgraderingar,
setje opp ny, framtidsretta bygningsmasse og investere i ny teknologi.
I mitt heimfylke Sogn og Fjordane
har helseføretaket betydelege investeringsplanar, bl.a. innanfor
psykisk helsevern. Dette er nødvendige investeringar for at sjukehuset
skal kunne møte framtidas utfordringar. Vi ser no via media at Helse
Førde må redusere drifta med om lag 50 mill. kr for å kunne greie
å løfte desse investeringane. Dette er krevjande, og fleire er uroa
over at dette vil gå ut over tenestetilbodet til innbyggjarane.
Vi ser det same bildet i fleire av føretaka.
Dei siste åra har ein sett at mykje
av pasientbehandlinga i norske sjukehus er dreia frå døgnbehandling
til dagbehandling, og det kan vere bra for mange. Samtidig kan det
sjå ut som om inntektssystemet ikkje har hengt med på den endringa.
Så sjølv om føretaka behandlar fleire pasientar, går inntektene
ned.
Bildet for fleire av helseføretaka
er utfordrande: stort investeringsbehov i bygg, medisinteknisk utstyr
og i IT-løysingar, reduserte inntekter, bl.a. grunna overgang frå døgnbehandling
til dagbehandling, kutt i rammetilskota – skjult bak ordet «avbyråkratisering».
Ja, mange helseføretak er i ein krevjande økonomisk situasjon. Og oppe
i dette skal vi rigge sjukehusa for framtida.
Hadde vi i dag vedteke Arbeidarpartiets
alternative budsjett, ville helseføretaka fått nær 1,4 mrd. kr meir
i 2018 enn det regjeringa legg opp til. For Helse Førde ville dette
gjeve om lag 25 mill. kr meir til drifta. Det hadde vore ei flott
julegåve til pasientane og dei tilsette ved sjukehusa i Sogn og
Fjordane – og tilsvarande for resten av landet. Men julegåva til
pasientane og dei tilsette frå denne regjeringa er i staden eit
sjukehusbudsjett som ikkje vil setje spesialisthelsetenesta betre
i stand til å løyse dei stadig fleire og større oppgåvene som dei
skal handtere i framtida.
Marianne Synnes (H) [13:04:28]: Utviklingen innenfor medisinsk
teknologi når det gjelder helse, skjer i rivende tempo, og det pågår
veldig mye helseforskning – på virkningsmekanismer, nye legemidler
og behandlingsmetoder. Ny kunnskap om analyse av arvestoffet åpner
for langt mer presis diagnostikk, forebygging og behandling av sykdom.
Jo mer kunnskap vi har, jo bedre kan vi skreddersy behandlingstilbudet
til den enkelte pasient, og såkalt persontilpasset medisin er et
satsingsområde i budsjett 2018.
Helseforskningen skjer hovedsakelig
i helseforetak, universiteter og høyskoler, instituttsektoren og
privat helsenæring. Grunnforskning skjer primært ved universitetene.
Sykehuset har med sin kompetanse og erfaring fra diagnostikk og
pasientbehandling et hovedansvar for den pasientrettede kliniske
forskningen. Men sykehuset har også en særskilt rolle for forskning
som bidrar til at resultater fra medisinsk grunnforskning kan overføres
til diagnostikk og pasientbehandling. Samarbeid mellom grunnforskning
og klinisk forskning er derfor viktig for å teste relevansen av
eksperimentelle funn til den kliniske virksomheten – og vice verca:
bringe erfaringer fra klinikken tilbake til laboratoriet.
Målet med regjeringens handlingsplan
for oppfølging av HelseOmsorg21-strategien har vært å skape en målrettet
og helhetlig innsats i hele verdikjeden – fra forskning til innovasjon
og kommersialisering. Vi må se helhetlig på all helseforskning som
utføres, enten den er finansiert via Forskningsrådet, EU, innenfor
helseforetakenes egne rammer, fra det private eller annet. Samtidig må
vi erkjenne at vi ikke klarer å holde innovasjonstempoet oppe dersom
vi skal forfekte et kunstig skille mellom privat og offentlig helseforskning.
Norge har gode forutsetninger for
å utvikle en helsenæring som gir bedre helse for befolkningen samtidig som
det skapes både kunnskapsarbeidsplasser og eksportinntekter, men
da må vi satse. Menon Economics la i april fram rapporten «Helsenæringens
verdi». Den viser at helsenæringen i 2015 sysselsatte 74 000 personer,
som omsatte for 123 mrd. kr. Næringen er svært forskningsintensiv
og utvikler løsninger til et marked som vokser med 6–7 pst. i året.
Mye ble gjort i forrige periode
for å legge til rette for økt entreprenørskap, men helsenæringen
kan ha helt spesielle utfordringer, som lange utviklingsløp, høyrisiko
og høye kostnader. Spesielt gjelder det for legemiddelutvikling.
For å lykkes med satsingen på helsenæringen må vi legge til rette
for et bedre samspill mellom offentlig og privat sektor. For det
er mulig å utvikle en livskraftig helsenæring, som både bidrar til
bedre offentlige helsetjenester, og som gir arbeidsplasser og inntekter som
finansierer den norske velferden.
Målet for den kommende stortingsmeldingen
om helsenæringen må derfor være å stake ut kursen for hvordan vi
skal oppnå nettopp det.
Tellef Inge Mørland (A) [13:07:50]: Det er på tide å hilse
hjem til jul, og her kommer en julehilsen til Sørlandet, skrevet
på Arbeiderpartiets alternative statsbudsjett.
Gode sykehustjenester er noe av
det viktigste fellesskapet kan stille opp med. Sørlandet sykehus
må nå nedbemanne med ca. 200 årsverk på grunn av økonomien. Med
Arbeiderpartiets forslag ville de fått 50 mill. kr mer. Over fire
eller åtte år blir det penger av slikt, penger til å behandle flere
pasienter framfor å si opp helsepersonell. Det ville styrket fellesskapets
sykehus, og det ville redusert behovet for å måtte skaffe seg sine
egne helseforsikringer.
Kommuneøkonomi: Jeg bor i Arendal,
som med Arbeiderpartiet ville fått 16 mill. kr mer. Handler det
om helsebudsjettet? Selvfølgelig. For det kommunepolitikerne der
ønsker seg aller mest til jul, er nytt sykehjem, men det skal både
bygges og driftes. Det ville Arbeiderpartiets statsbudsjett gitt
bedre rom for økonomisk.
Arbeiderpartiet har lovet en milliard
som en velferdsteknologimilliard de neste fire årene. Det følger
vi opp i vårt budsjett. Vi skal ha flere varme hender og kloke hoder
i eldreomsorgen, men vi trenger også å satse på ny teknologi, ny
teknologi som bidrar til smarte løsninger, ny teknologi som bidrar
til at den enkelte kan mestre hverdagen sin på egenhånd i større
grad, for vi liker å være selvstendige, de fleste av oss.
Mange prosjekter rundt om i landet
trenger litt midler for å lykkes. Ett av dem er helselaben I4Helse
ved Universitetet i Agder i Grimstad. Arbeiderpartiet har som eneste
parti en egen komitémerknad som peker på nettopp prosjektet I4Helse
ved Universitetet i Agder, og sier at det «vil kunne bli et viktig
bidrag til forskning, innovasjon og implementering innen e-helse».
Derfor er det overraskende at ikke noe annet parti anerkjenner den
betydningen dette prosjektet kan ha for den velferdsteknologiske
utviklingen i Norge, særlig når laben vil utnytte synergier fra
Mechatronics Innovation Lab, som Stortinget gjennom egne bevilgninger
i flere år har brukt mange titalls millioner på å bygge opp. Når
I4Helse knytter sammen forskning og kommunenes hjemmetjeneste, fysioterapi
og fastleger, gir det et godt grunnlag for innovasjon i kommunens
helsetjenester. Når I4Helse og universitetet får på plass et samarbeid med
Helse Sør-Øst, der en kan bruke kunstig intelligens til å lese pasientjournaler,
kan det faktisk redde liv.
Arbeiderpartiets helsebudsjett er
et budsjett for framtidens helsetjenester og et godt budsjett for
Norge. Da er det også et godt budsjett for Sørlandet.
Arne Nævra (SV) [13:11:02]: Helseutgiftene øker og øker –
opp ca. 17 mrd. kr per år de siste årene. Nå er de oppe i rundt
10 pst. av BNP, eller rundt 62 000 kr per innbygger. SV håper selvfølgelig
på og jobber for offentlig velferd. Helse er bra – det er bra å
bruke penger på helse, selv om det nå selvfølgelig står under press
av private helseaktører. Det er en annen debatt.
Det som gjør meg litt frustrert
når jeg ser helsebudsjettet, er selvfølgelig det som mange andre
også sikkert har tenkt på, at sektorene ikke ses i sammenheng. Sånn er
det med all budsjettdebatt og alt budsjettarbeid. For eksempel ses
ikke helse i sammenheng med transportløsninger eller miljøløsninger,
og det er ett ord som stikker seg fram her, og det er forebygging.
Det er helt avgjørende at vi ser disse tingene i sammenheng, i hvert
fall må et politisk parti se disse tingene i sammenheng.
Det er urovekkende lavt aktivitetsnivå
i befolkningen. Friluftsorganisasjonene har gjort en stor studie
på dette. Det var Vista Analyse som gjorde det, delvis i år og delvis
i fjor – det var to rapporter som kom. De har sett at dårlig fysikk
og lite aktivitet selvfølgelig fører til fedme, livsstilssykdommer
osv., og med tapte arbeidsinntekter og arbeidsledighetstrygd er
det et tap for samfunnet på over 40 mrd. kr i året – enorme tall.
Vi må også rett og slett bli flinkere
til å satse på og legge til rette for fysisk aktivitet i dagliglivet.
En må ikke satse på at folk nødvendigvis går til alle slags treningssentre,
for vi må huske at det også er et klasseperspektiv her: Hvem er
det som er ressurssterke, hvem er det som ikke er det? Det betyr
at vi må legge til rette for fysisk aktivitet i dagliglivet. Det
vil si fysisk aktivitet i skolen, som har vært debattert her i salen
nettopp, med en times aktivitet hver dag. Vi har også vært innom
sunn og gratis skolemat – vi hørte nettopp min kollega Wilkinson,
på vegne av SV. Og jeg vil legge til: Når man ser på transportbudsjettene,
er ikke gang- og sykkelveier bare et miljøspørsmål, det er også
et aktivitetsspørsmål. Legger man til rette for det, sånn at det
er lettere med sykkel og gange til og fra jobben, har det enormt
mye å si for folkehelsa og også for helsebudsjettet.
Så jeg vil bare si det veldig kort:
Vi må være flinke til å løfte blikket, se på de andre budsjettene
som vi vedtar, gjerne snakke med kolleger i andre etater og andre
sektorer. Vi må ha aktivitet som er for de mange, og ikke for de
få.
Ingelinn Lossius-Skeie (FrP) [13:14:20]: Statlig finansiert
eldreomsorg er et forsøksprosjekt i seks kommuner og gjennomføres
av Helsedirektoratet. Omsorgstjenestene i disse forsøkskommunene
finansieres av staten. Prosjektet representerer fornyelse, faglig
utvikling og økt brukermedvirkning. Det er blitt omtalt som en kvalitetsreform
– en helt ny måte å tenke på. Stjørdal og Lillesand kommuner sier
allerede at de ønsker å videreføre prosjektet utover 2019.
Statlig finansiering setter brukeren
og dennes behov i sentrum, og kan beskrives som en tilpasset eldreomsorg.
Pleierne har uttalt at de er mer fornøyde fordi de får jobbe i ro,
uten kutt, og de er mer positive til hverdagen.
Prosjektleder og økonomisk rådgiver
for statlig finansiering i Lillesand beskriver erfaringene med prosjektet
som overraskende positive. Prosjektet medfører knallhard jobbing
i første fase, første halvår, med 27 ulike vedtakskoder. Man tar
i bruk statistikk og dimensjonerer tjenestene. Dette betyr gjennomgang
og rydding i alle vedtak. Ut av dette får man veldig fin kvalitet
og nyttig statistikk. Prosjektets moderne styringsverktøy gjør at
man får bedre oversikt over brukerne, deres behov og alle kostnadene.
Denne oversikten hever kvaliteten på omsorgstjenestene.
Jeg vil minne om at bruk av statistikk
i pleien er en vitenskapelig måte å jobbe på, med tradisjon tilbake
til Florence Nightingale. Alle i forsøkskommunene som søker om hjelp,
blir kartlagt i et totimers førintervju ved hjelp av en samtaleguide.
Grundigheten og bedre kartlegging gir trygghet for brukerne og er
viktig fordi utrygghet utløser mange tjenester. Brukeren spørres: Hva
er viktig for deg?
Grundig kartlegging gjør det også
lettere å forebygge. Kartleggingen har medført at omsorgstjenesten
går tidligere inn med tjenester, men begynner med tjenester på riktig
nivå i tjenestetrappen. Før gikk man for høyt inn, for fort. Nå
går man ikke tungt inn der det ikke er nødvendig. Resultatet er
mer fornøyde brukere.
Som sykepleier mener jeg at hemmeligheten
bak suksessen er tilførselen av midler, og at statlig finansiering
ikke er noen «quick fix». Prosjektet kjennetegnes av rydding i oppstarten.
Selv en svært dyktig prosjektleder konkluderte med at de har sett
at de har veldig mye å lære, hvilket tyder på at noen i Helsedirektoratet
har gjort en veldig god jobb.
Statlig finansiering er ikke vanlig
valgkamppolitikk som fokuserer på bare ett eller to av brukerens
behov, f.eks. aktivitet, ernæring eller velferdsteknologi. Prosjektets
kjennetegn er at det ivaretar alle grunnleggende pleiebehov et menneske
kan ha.
Eldreomsorgen kan ikke fortsette
som salderingspost i møte med eldrebølgen, med opprivende skjebner
i media. Vi bør forlate et gammelt system der staten skylder på
kommunene, og kommunene skylder på staten. Med statlig finansiert
eldreomsorg får den eldre den nødvendige omsorg uavhengig av kommuneøkonomi, gjeld
eller renteøkning. La oss prioritere de grå hår! (Presidenten klubber.)
Kari-Lise Rørvik (V) [13:17:59]: Regional sikkerhetsseksjon,
RSA, er underlagt Oslo universitetssykehus og lokalisert på Dikemark
i Asker. Seksjonen har kapasitet til 22 pasienter som bl.a. er innlagt
på judisiell døgnobservasjon etter bestemmelse i straffeprosessloven
§ 167.
Lokalitetene på Dikemark har vært
kondemnable i lang tid. Bygget, fra 1926, er trekkfullt og kaldt
og sikkerhetsmessig fullstendig uegnet til formålet. De første planene
for et nybygg ble framlagt på 1980-tallet. En påtent brann for noen
år siden kunne fort ha endt i katastrofe. Enkelte vinduer lar seg
ikke lukke, og i korridorene er terrassevarmere montert for å holde
kulda ute i vinterhalvåret. Det er ikke å ta for hardt i å si at
Dikemark-bygget er en skam for norsk psykiatri.. Det er derfor ikke uten
stolthet jeg sier at Venstre har fått gjennomslag under budsjettforhandlingene
for å gjennomføre et forprosjekt for et nybygg ved Ila i Bærum med
forventinger om at framdriftsplanene skal holdes og bygget stå ferdig
i 2021. Tomtevalget ble gjort med utgangspunkt i nærheten til fengselet
i området og i samarbeid med Bærum kommune. Det ble avsatt 33 mill. kr
til formålet.
Det har i det siste framkommet at
konseptrapporten for nybygget, som ble godkjent av styret i Helse
Sør-Øst 15. juni i år, nå møter motstand i Klima- og miljødepartementet,
bl.a. fordi anlegget kan komme i konflikt med markagrensen.
Det er overraskende at konseptet
for Ila ikke er bedre kvalitetssikret i Helse Sør-Øst enn at slikt
kan oppstå, og det må forventes at bevilgningen over årets statsbudsjett
fører til at helseregionen gis første prioritet til å utrede forholdet,
eventuelt sette fart i arbeidet med å skaffe en ny tomt og å være
forberedt på å holde Stortinget løpende oppdatert om framdriften
i prosjektet.
God jul!
Presidenten: Mange takk
og i lige så!
Erlend Larsen (H) [13:20:15]: Arbeiderpartiet og Senterpartiet
går imot at det opprettes en undersøkelseskommisjon i helsevesenet.
Det forundrer meg. Jeg håper og tror at motstanden grunner i manglende kunnskap
om og forståelse av hva en undersøkelseskommisjon skal gjøre.
I Norge har vi undersøkelseskommisjoner
innenfor transportsektoren. Der kaller de det havarikommisjoner,
noe som lett kan misforstås. Det er ikke bare havarier som etterforskes,
men også uhell og prosedyrefeil. Det kan hende at Statens havarikommisjon
for transport burde endret navn til Statens undersøkelseskommisjon for
transport. Luftfarten var først ute og etablerte havarikommisjon
for sivil luftfart i 1989. Det året begynte jeg som yrkesflyger
og måtte forholde meg til en mulig gransking en eller annen gang
gjennom karrieren, men det har gått bra.
Hensikten med en undersøkelseskommisjon
i helsevesenet er å gjennomføre en objektiv gransking av uhell, feil
og rutinesvikt for å etablere læring, slik at feilene ikke gjentas.
Høyre vil sikre høy faglig kvalitet i helsetjenesten, slik at pasientene
får best mulig hjelp og pleie. En permanent undersøkelseskommisjon
vil styrke den faglige kvaliteten. Spesielt pårørendegrupper har
etterlyst en undersøkelseskommisjon for å få mer kunnskap om de
sammensatte årsakene til uønskede hendelser.
Noen mener at Helsedirektoratet
bør stå for granskingen av uønskede hendelser i helsevesenet. Jeg
mener det er feil at et direktorat som bl.a. står for autorisasjon
og godkjenning av helsepersonell, skal granske feil som blir gjort
i helsevesenet. Dersom undersøkelseskommisjonen skal lykkes, må
de ansatte først og fremst være uavhengige, og de som intervjues,
må føle seg helt trygge på at ærlige og oppriktige svar ikke skal
gå ut over deres autorisasjon.
Før 1989 ble det opprettet flyhavarikommisjoner
ad hoc. Tilfeldig sammensatte grupper ble satt til å granske uhell
og havarier. De hadde ingen overordnet struktur, og de hadde begrenset
kunnskap om granskingsmetoder. Det førte til at kvaliteten på resultatene
varierte. I dag har de ansatte i Statens havarikommisjon for transport
høy kunnskap om granskingsmetoder. I tillegg har de stor integritet
og tillit i bransjen. Det er avgjørende for å få gode resultater.
Før var politiet representert i
flyhavarikommisjonen. Politiet tok utgangspunkt i at det hadde skjedd
noe kriminelt som skulle etterforskes, noe som førte til at flygerne
og andre involverte ble tilbakeholdne med å gi ærlige og oppriktige
svar. De som intervjues, må føle seg trygge på at gransking brukes
til det det er ment til: Å skape lærdom som forhindrer at den samme
feilen oppstår en gang til. En undersøkelseskommisjon må alltid ha
klart for seg at hensikten med deres arbeid er å finne årsaken til
feil for så å innføre rutiner for å unngå at feilen gjentas.
Flyhavarikommisjonen har hatt en
uvurderlig betydning for flysikkerheten. En undersøkelseskommisjon for
helsevesenet kommer til å få stor betydning for kvaliteten i helsevesenet.
Derfor håper jeg at Arbeiderpartiet og Senterpartiet ser betydningen
av en uavhengig undersøkelseskommisjon og støtter forslaget.
Presidenten: Då
gjekk representanten inn for landing akkurat på tida.
Siv Mossleth (Sp) [13:23:39]: Egentlig skulle jeg ha snakket
om hvor viktig det er å forebygge sykdom, hvor viktig det er for
helsa til folk å utjevne sosiale og geografiske forskjeller, og
hvor viktig det er med rett næring og fysisk aktivitet. Men jeg
må snakke om en av de største helsetruslene i verden, nemlig antibiotikaresistens.
I Norge har vi relativt god kontroll
på antibiotikabruken både til mennesker og dyr, men i mange land
er situasjonen en helt annen, og motstandsdyktige bakterier sprer
seg raskt. Resistens mot antibiotika gjør at selv enkle infeksjoner
ikke lar seg behandle, og allerede dør over 25 000 pasienter i Europa
hvert år som følge av dette. En britisk studie sier at i 2050 vil
ti millioner mennesker på verdensbasis dø årlig grunnet motstandsdyktige bakterier.
Mangel på effektivt antibiotika vil også kunne føre til livstruende
infeksjoner i forbindelse med kreftbehandling og etter kirurgiske
inngrep.
Vi har en handlingsplan med mål
om 30 pst. reduksjon i vår antibiotikabruk innen 2020. Vi bør følge
Legeforeningens anmodning om at også Norge på dette feltet bør bli
en pådriver internasjonalt.
I Spania brukes det eksempelvis
135 ganger så mye antibiotika per kilo kjøtt som det blir brukt
i Norge. Men også land som Danmark, Frankrike og Tyskland har et
veldig høyt antibiotikaforbruk i sin kjøttproduksjon. Tenk på dette
når noen handler billig kjøtt utenfor våre egne landegrenser.
Utbredelsen av antibiotikaresistens
er faktisk helsevesenets klimakrise, og Senterpartiet satser på
å møte denne situasjonen. Vi satser på en egen pakke med tiltak mot
antibiotikaresistens, og vi vil bruke 50 mill. kr ekstra på dette
i 2018.
Et viktig tiltak for å unngå unødig
antibiotikabruk er å forebygge at infeksjoner oppstår. Norske sykehus
har et gjennomsnittsbelegg i sykehussenger på 93 pst. Det er høyt.
Gjennomsnittlig beleggsprosent for OECD-land er 78 pst., og i Storbritannia
har helsemyndighetene satt belegg på 80 pst. som øvre grense for
hva som er forsvarlig. En tysk undersøkelse viser at om pasientbelegget
er høyere enn 92,5 pst., fører det til økt dødelighet blant pasientene
og økt sykdom blant de ansatte.
Emilie Enger Mehl (Sp) [13:26:52]: God folkehelse lønner
seg, og en viktig del av folkehelsearbeidet er å sikre god mental
helse hos befolkningen og forebygge psykisk uhelse. Senterpartiet
vil jobbe for at fokuseringen i helsesektoren er på forebygging
framfor på reparasjon, og vi vil øke innsatsen på forebygging av
psykiske lidelser.
Fysisk og psykisk helse må ses i
sammenheng, fordi fysisk helse påvirker mentalhelse og vice versa.
En rekke av de tiltakene som forebygger fysisk uhelse, forebygger også
psykisk uhelse, f.eks. fysisk aktivitet i skolen, som jeg er veldig
glad for at vi har fått gjennomslag for.
Men vi må heller ikke overse det
faktum at psykisk uhelse er en av de største samfunnsutfordringene
i vår tid, og at det er et betydelig behov for innsats spesielt rettet
mot dette. Det er fortsatt en vei å gå før psykisk helse-utfordringer
anerkjennes på samme måte som fysiske plager alle steder. Det er
fortsatt en vei å gå før tabuet rundt psykiske plager forsvinner
helt. Samfunnets holdninger til psykisk helse-utfordringer kan dessverre føre
til at forebyggingsarbeidet blir vanskeligere, og at tilbudet til
dem som har behov for hjelp, ikke er like godt alle steder.
Alle som har et helseproblem, må
tas på alvor og sikres god oppfølging, uavhengig av om det er en
psykisk eller en fysisk utfordring. Felles for alle nordmenn er
at man er innbygger i en kommune, og det er kommunen som er nærmest
til å hjelpe med å følge opp innbyggerne sine. Gode helsetjenester
nær folk er avgjørende, og det er spesielt også i Kommune-Norge
at det er behov for en større innsats for å forebygge og behandle
psykisk uhelse.
Alle må sikres et likeverdig helsetilbud,
uavhengig av bosted og av sosial eller økonomisk situasjon. Derfor har
vi i Senterpartiet lagt inn 150 mill. kr til en kommunal opptrappingsplan
for psykisk helse og rus og psykiatri i vårt alternative statsbudsjett.
Økende sosiale forskjeller er ikke
bra for folkehelsen. 92 000 barn vokser opp i familier med vedvarende
lavinntekt, ifølge SSB, og vi vet at risikoen for psykiske og fysiske
lidelser har sammenheng med sosiale forskjeller. Tidlig innsats
er helt avgjørende for å forebygge psykisk uhelse i voksen alder
og for å sikre at alle barn får like forutsetninger, og tidlig innsats
skjer også i kommunen. Derfor har Senterpartiet økt rammen til kommunene med
3,9 mrd. kr utover regjeringens forslag, og vi legger bl.a. inn
50 mill. kr ekstra for å ansette flere helsesøstre i skolen. Det
er en nødvendig styrking av kommuneøkonomien for å sikre at skolehelsetjenesten
styrkes, og for å styrke kommunenes arbeid med å fremme barn og
unges psykiske helse. Dette er et veldig viktig forebyggende og
holdningsskapende arbeid.
Satsing på psykisk helse hjelper
ikke bare individer; det er også god samfunnsøkonomi.
Kjersti Toppe (Sp) [13:30:17]: I replikkordskiftet konstaterte
statsråden at han støtta det som no skjer ute i mange helseføretak,
at dei må kutta i sengekapasitet for å klara budsjettrammene sine.
Eg åtvarar mot denne utviklinga. Det er ein heilt ny tradisjon vi
no ser, at kuttet går så sterkt inn i drifta av sjukehusa at dei
til og med må slå saman avdelingar der ein før ikkje hadde tenkt
på dette, ut frå ein fagleg argumentasjon.
Så vert eg møtt med at det er Senterpartiet
som berre vil ha alt som det var før. Nei, dette er noko som eit
samla storting har gått saman om i Nasjonal helse- og sjukehusplan
– at det faktisk er eit behov for auka døgnbehandling av pasientar
i Noreg. Det er feil når statsråden framstiller dette som at no
skal all pasientbehandling over til poliklinikk og dagbehandling
– det er feil.
I Nasjonal helse- og sjukehusplan
står det følgjande:
«Det vil bli sterk vekst i både
poliklinisk aktivitet, dagbehandling og døgnbehandling.»
Og: «Selv om trenden med overgang
til mindre belastende behandlingsformer fortsetter, er det grunn
til å tro at eldre også framover vil ha et større behov for døgnbehandling
sammenlignet med yngre pasienter. For gruppen over 65 år er det
beregnet at behovet for døgn- og dagbehandling vil øke med cirka
60 prosent fram mot 2030. Dette betyr økt behov for sengekapasitet.»
Dette skriv regjeringa sjølv i Nasjonal
helse- og sjukehusplan. No har vi ein heilt annan situasjon, der
vi får meldingar frå mange helseføretak. Berre på Haukeland vert
det kutta 50 senger. Statsråden forsvarar dette med at vi no berre
skal behandla pasientane poliklinisk, og at det er gamaldags å tenkja
annleis. Det er feil. Eg vil åtvara mot det som no skjer, og det
som Stortinget godtar. Fleire må stå opp og seia imot dersom no
statsråden og fleirtalspartia aksepterer det.
Så har eg ein kommentar om rus,
som har vorte ei stor sak i dette budsjettet. Eg vil òg der be statsråden koma
opp på talarstolen og avklara kva Høgre meiner, for no har helsepolitisk
talsperson i Høgre sagt éin ting i media og ein annan ting her i
salen. Er det slik at Høgre er for ei avkriminalisering, eller er
dei ikkje det? For eg ser at motmerknaden frå Framstegspartiet og
Kristeleg Folkeparti går på avkriminalisering. Dette er veldig forvirrande.
Senterpartiet vil oppretthalde lovforbodet mot bruk og innehaving
av narkotika, vi vil ha behandling i staden for hjelp, vi vil ikkje
avkriminalisera, og vi har levert eit forslag om ein NOU der vi
verkeleg kan gå inn og diskutera alle sidene ved ruspolitikken i
Noreg.
Olaug V. Bollestad (KrF) [13:33:48]: Debatten går mot slutten.
Folk utenfor Stortingets vegger er opptatt av et godt helsevesen,
av et forutsigbart helsevesen, et helsevesen som hjelper en når
en trenger det som mest, og at man får den hjelpen uansett hvor
man bor, og uansett når på døgnet det er.
Denne julen er det mange som skal
stille opp for å jobbe i norske sykehus, på norske sykeheimer og
i hjemmesykepleien. Det er de som gjør den jobben som sørger for
at vi har et godt helsevesen og får den tryggheten vi trenger.
Jeg har fått lov til å jobbe én
julaften. Jeg har fått lov til å sitte og ta imot alvorlig syke
og døende pasienter. Å vite at vi har kompetente folk rundt oss,
at vi har et helsevesen, leger og sykepleiere som er i stand til
å møte oss, uansett når på døgnet det er, og uansett om det er høytid
eller ikke, er en viktig beredskap som Norge har hatt. Jeg ønsker
– fra Stortingets talerstol – å si takk til alle dem som jobber
ute. De fortjener vår takk, og vi fortjener å legge til rette for
at de kan gjøre jobben sin.
Jeg ønsker å si god jul både til
presidentskapet og til mine medrepresentanter i helse- og omsorgskomiteen og
til statsråden.
Jeg vil også gi en stemmeforklaring:
Kristelig Folkeparti kommer til å støtte Rødts forslag om Odda sjukehus.
Det henger sammen med den jobben en gjorde i vår, da en også jobbet
for dette sykehuset.
Presidenten: Presidenten
vil, på vegner av presidentskapet, få takka komitéleiaren for julehelsinga
og helsa tilbake.
Torill Eidsheim (H) [13:36:11]: Noreg er eit av dei mest
digitaliserte landa i verda – eit lite land fylt av «krevjande»
kundar.
Digitalisering handlar om å bruke
teknologi til å fornye, forenkle og forbetre. Det handlar om å tilby
nye og betre tenester som er enkle å bruke, effektive og pålitelege.
Digitalisering legg til rette for auka verdiskaping og innovasjon
og kan bidra til å auke produktiviteten i både privat og offentleg
sektor. Regjeringa har høge ambisjonar om å fornye, forenkle og
forbetre nettopp offentleg sektor, samtidig som at innbyggjarar
og næringsliv har forventningar om at teknologien skal gjere kvardagen
vår enklare.
Helse- og omsorgssektoren står overfor
store utfordringar i åra som kjem, samtidig som at kvar generasjon forventar
eit enklare liv og ein endå betre alderdom. Og Noreg treng ein berekraftig
velferd. Regjeringa vil i 2018-budsjettet leggje til rette for auka
bruk av velferdsteknologi og mobil helseteknologi for å kunne klare
å styrkje brukarane si meistring i kvardagen og gje betre utnytting
av ressursane til helse- og omsorgstenesta.
Vi har starta prosjektet Én innbygger
– én journal, og vi har vidareutvikla folkeregisteret, e-resept
og helsekort for gravide. Regjeringa satsar på e-helse og digitalisering
av helsesektoren, og vi ønskjer òg å skape pasientens netthelseteneste.
Å sikre nasjonal styring og koordinering
har vore eit viktig grep for å sikre eit godt fundament for e-helse.
Eit godt samarbeid mellom kommunane, fylkeskommunane og staten er
heilt nødvendig for å kunne utvikle effektive tenester vidare. Digital
kompetanse i alle ledd vil vere heilt vesentleg for utviklinga.
Difor er det viktig at vi òg har eit godt grunnlag frå utdanningssystemet
vårt i botn, med kunnskap om ny teknologi, IKT og sikkerheit, både
for pasientane og for dei som jobbar i dei ulike tenestene.
Høgre vil sikre at teknologisk utvikling
og helsetenester på nett gjer det enklare å meistre både eiga helse og
ikkje minst eige liv.
Åslaug Sem-Jacobsen (Sp) [13:39:15]: Det er godt dokumentert
at en høy andel av barna med tiltak fra barnevernet også har en
høy forekomst av psykiske lidelser og et sammensatt behov for helsetjenester. Forskning
viser at tre av fire barn og unge i barnevernsinstitusjoner og halvparten
av barna i fosterhjem har psykiske lidelser. Mange av disse barna
får ikke den hjelpen de trenger, og i 2015 ble det utarbeidet en
omfattende rapport av Regionalt kunnskapssenter for barn og unge
ved NTNU, på oppdrag fra Bufdir og Helsedirektoratet. Funnene i
rapporten viste at ungdommene i for liten grad får hjelp med de
psykiske lidelsene de har. Disse ungdommene har behov for konkret hjelp,
noe som altfor mange ikke får.
I fjor gikk Helsedirektoratet og
Bufdir sammen med fagmiljøene og utarbeidet ti konkrete anbefalinger
for å sikre at barnevernsbarn skal få bedre helsehjelp. Blant annet
ble det anbefalt å
styrke
allmennlegetjenester og etablere såkalte barnevernsleger
samarbeide
om tidlig avdekking og utredning av hjelpebehov
sørge
for bedre tilgjengelighet til psykiske helsetjenester for barn og
unge i kommunene
styrke
bruken av individuell plan
Senterparti-representantene Heidi
Greni, Kjersti Toppe og Per Olaf Lundteigen fremmet i år et representantforslag
om bedre helsehjelp til barn i barnevernet, hvor nettopp disse anbefalingene
ble løftet fram. Dessverre ble forslaget nedstemt.
Når ungdom som har fått oppfølging
av barnevernet, fyller 18 år, mister de som regel hjelpen de trenger.
Er det slik vi skal behandle barn og unge som er i en sårbar situasjon?
De blir riktignok myndige den dagen de fyller 18 år, men det er
absolutt ikke ensbetydende med at de ikke lenger trenger den hjelpen
og omsorgen de har hatt. Ettervern er derfor viktig, og Senterpartiet
mener derfor at det må bli enklere å få forlenget fosterhjemsoppholdet
etter fylte 18 år, og også å sikre at flere får et godt tilbud om
ettervern fram til fylte 23 år. Senterpartiet har fremmet forslag
om dette også, da fosterhjemsmeldingen ble behandlet – igjen ble
vi nedstemt.
Det er trist å oppleve at ikke flere
partier ser verdien av å fokusere på forebygging på dette feltet,
noe som på lang sikt vil være gunstig, både for de enkelte barnevernsbarna
og for samfunnet. Vi må se disse barna.
Forebygging som dette er hele essensen
i Senterpartiets helsepolitikk. Jeg vil derfor vise til vårt alternative budsjett,
hvor det foreslås bl.a.
20 mill. kr
til barnevernet, fra de 530 mill. kr ekstra som vi gir til sykehusene
en
styrking av kommunerammen på hele 2,5 mrd. kr
en
egen økt bevilgning på 150 mill. kr til en kraftig opptrappingsplan
for rus og psykisk helse i kommunene
Senterpartiet tar nemlig barnevernsbarnas
psykiske behov på alvor.
Tuva Moflag (A) [13:42:27]: Jeg synes det var fascinerende
å høre at representanten Erlend Larsen brukte mesteparten av sitt
innlegg til å argumentere for daglig fysisk aktivitet. Ja, representanten
la sågar vekt på at aktivitet hverdag er viktig for folkehelsen.
Hvis jeg minnes riktig, mente representanten at det ikke var nødvendig
med fysisk aktivitet hver dag da vi debatterte saken om fysisk aktivitet
i skolen. Da var argumentet at en overnattingstur kunne fylle kvoten
for fysisk aktivitet. Så jeg undrer meg på om Høyre har snudd, eller
om de bare stemte imot et forslag de egentlig er for.
Det neste innlegget jeg vil kommentere,
er fra representanten Synnes. Synnes tar opp en viktig problemstilling
under overskriften «Liv kan gå tapt mens vi venter». Jeg er glad
for at dette viktige temaet blir tatt opp, og jeg kunne ønske meg
at statsråd Høie også var enda mer opptatt av informasjonsdeling
og digitalisering i helsetjenesten.
I Dagens Medisin kunne vi for en
ukes tid siden lese at Kreftregisteret fortsatt mottar 45 pst. av
sine rapporter på papir. Patologene registrerer info elektronisk,
men tar deretter utskrift og sender det i posten til Kreftregisteret.
Skjemaene skannes da av timebetalte ansatte før papirene må makuleres.
Til slutt må skjemaene behandles av medisinske kodere som sammenstiller
informasjon og koder krefttilfellene. Dette tar tid, og det koster unødvendig
mye penger.
Jeg mener at det er slike tilfeller
statsråd Høie bør sette inn støtet på. Helsetjenestene trenger en
digitaliseringsstrategi, og jeg er helt enig i ordene som nettopp
ble brukt, at vi trenger en strategi som fornyer, forbedrer og forenkler.
I stedet ber helseministeren ansatte i helsevesenet løpe fortere,
gjennom en ABE-reform som i realiteten bare er dårlig skjulte ostehøvelkutt.
Sigbjørn Gjelsvik (Sp) [13:44:54]: Senterpartiet vil at folk,
uansett hvor de bor, uansett hva slags bakgrunn de har, og uansett
hva slags inntekt de har, skal ha tilgang til det samme grunnleggende
helse- og velferdstilbudet. Alle skal ha mulighet til å leve gode
liv med god helse. Da må vi ha en politikk for forebygging, og vi
må utjevne sosiale og geografiske helseforskjeller.
Dessverre gjør dagens regjering
det stikk motsatte. På område etter område fører regjeringen en
politikk for sentralisering, byråkratisering og privatisering av
norsk helsevesen, en politikk som gir større sosiale og geografiske
forskjeller.
Senterpartiet står for en politikk
som går motsatt vei. Vi vil redusere innsatsstyrt finansiering,
vi vil avvikle fritt behandlingsvalg, vi vil avvikle kvalitetsbasert
finansiering, vi vil gå bort fra systemet med nøytral moms i helseforetakene,
og vi vil avvikle helseforetaksmodellen til fordel for en ny modell
med stedlig ledelse på alle sykehus.
Vi vil bort fra markedstenkningen
og sentraliseringen. Vi vil ha folkets helsetjeneste. Vi vil styrke
pasientbehandlingen ved de offentlige sykehusene, slik vi i vårt alternative
budsjett gjør med over 0,5 mrd. kr. Og vi vil ruste opp lokalsykehus,
fødetilbud, ambulansetjeneste og legevakt i hele landet og prioriterer
200 mill. kr til det i vårt alternative budsjett.
Nok en gang legger regjeringen opp
til sentralisering og større enheter. Denne gangen er det i Helfo,
der minst to tredjedeler av dagens kontorsteder er foreslått fjernet,
blant dem et veldrevet kontor i Eidsvoll i mitt eget fylke Akershus,
med 13 ansatte. Når Senterpartiet tar kampen for de lokale arbeidsplassene
og tjenestetilbudet, blir vi møtt med harselas fra regjeringspartienes
side. «Senterpartiet hadde jo vært imot den industrielle revolusjonen»,
kan vi lese fra representanten Tone Trøen i Eidsvoll Ullensaker
Blad den 15. desember.
Jeg skal love representanten Trøen
og regjeringen én ting: Senterpartiet kommer til å fortsette kampen
mot sentralisering og for tjenester nær folk, uansett hva Høyre
måtte si i ulike sammenhenger. Jeg er glad for at flertallet i denne
salen går mot sentraliseringen av Helfo-arbeidsplasser, både i Akershus
og mange andre steder i landet.
Senterpartiet ønsker å styrke tjenester
nær folk, vi ønsker å legge til rette for gode helsetjenester i
hele landet, og vårt alternative budsjett er et godt eksempel på nettopp
det.
Ingvild Kjerkol (A) [13:48:00]: Det har vært en god helsedebatt
som viser klare forskjeller, der det er noen av oss som vil styrke
vår felles helsetjeneste og aktivt forebygge sykdom og redusert
livskvalitet, som vil sikre sykehusene en økonomi som gjør at de
kan omstille seg, investere nytt og bedre behandlingen til pasientene,
og ikke minst ha en kommuneøkonomi som gjør den nære helsetjenesten
bedre.
Men jeg fikk også lyst til å trekke
fram et område vi står veldig sammen om. Representanten Synnes fra Høyre
vekket engasjementet mitt for å øke innsatsen for bruk av helsedata
og norske biobanker. Og helseministeren har fulgt opp det enstemmige
forslaget fra mai 2016 om et løft for norske biobanker og helseregistre med
bl.a. å sette ned Helsedatautvalget. De har kommet med sine anbefalinger,
sammen med en delutredning fra en arbeidsgruppe i Biobank Norge,
og der er det levert flere forslag til å gå videre med. Her er Stortinget utålmodig
etter bedre behandling, mer forskning og mer utvikling basert på
de dataene – som er gull – og det materialet som ligger i norske
biobanker. Vi ønsker oss også gode modeller for samarbeid med industrien,
så her er det utålmodigheten som preger Stortinget.
Så skal jeg ta en kort stemmeforklaring
og litt praktiske ting. Vi går ut av forslag nr. 5, fra Arbeiderpartiet,
Senterpartiet og SV, slik representanten Wilkinson redegjorde for
fra SVs side. Så vil vi ikke støtte Rødts løse forslag om Odda.
Arbeiderpartiet har vært veldig tydelig på at Odda skal beholde
sin akuttberedskap. Det har vi uttrykt både i forslag og merknader
tidligere, gjennom behandlingen av Nasjonal helse- og sykehusplan
og gjennom andre saker. Statsråden har bekreftet at dette står fast,
både i forbindelse med skriftlig spørsmål fra representanten Grung
fra Arbeiderpartiet, og sist her fra talerstolen i Stortinget.
Og så ønsker jeg også komiteen god
jul, siden andre fraksjonsledere har gjort det.
Ingjerd Schou hadde her overtatt
presidentplassen.
Presidenten: Her
kommer det juleønsker – se det.
Per Olaf Lundteigen (Sp) [13:50:37]: Noe av det viktigste
som har kommet fram i denne debatten, er at regjeringa ved statsråden
ønsker å gå videre med å redusere sengekapasiteten i sykehusene.
Som flere har sagt, er dette i strid med regjeringas egen Nasjonal
helse- og sykehusplan. Det går først og fremst ut over eldre, som trenger
døgnbehandling. Vi snakker ikke om poliklinisk aktivitet, vi snakker
om sengekapasitet. Det er mennesker med sammensatte lidelser, det
er skrøpelige mennesker. Regjeringa sier mye at en må ha kvalitet og
faglighet i dette. Dette er mennesker som til de grader trenger
den kvalitet og den faglighet som spesialisthelsetjenesten har.
Kommunene er ikke rustet til å ta
imot enda flere oppgaver og enda flere krevende pasienter – og gjøre
en god jobb. Likevel sier statsråden her at en skal gå videre med
denne politikken, som innebærer at misforholdet mellom kommunenes
kapasitet og kvalitet og det som blir behovet, blir enda større.
Jeg appellerer til folkevalgte i kommunene om å reagere mot dette.
Vi får mange henvendelser fra ordførere som sier at dette er uforsvarlig.
Det er viktig at flere tar tak i det, for det er tydeligvis en bevisst
strategi fra regjeringa å kjøre videre langs denne linja.
Ellers har jeg to hilsener – én
til Kristiansund og én til Drammen. Regjeringa ønsker å selge sykehuset
i Kristiansund. Det må være grunnleggende feil. Staten skal ha en
betydelig aktivitet i Kristiansund, og da må det være riktig at
staten er herre i eget hus og kan disponere de lokaler som trengs,
på en dynamisk måte – ut fra hva som er behovet. Det er derfor feil
å selge det.
Så til nytt sykehus i Drammen, som
også er viktig. Men sykehus må ikke bygges på utrygg grunn, og det
er vel få sykehus som bygges på mer utrygg grunn enn det som det
nå legges opp til i Drammen. Og det som er det interessante, er
at her gjøres det vedtak i Stortinget før detaljreguleringsplanen
er godkjent, før en har fått en skikkelig ROS-analyse, før DSB,
NVE og Fylkesmannen har kommet med sine merknader. Det er en uforsvarlig behandlingsprosess.
Det kommer til å innebære betydelige kostnadsoverskridelser, som
regjeringa – og bare regjeringa – er ansvarlig for. Og det er ennå
ikke avklart nødvendig avkjøring fra E18 og til sykehuset, som også innebærer
betydelige kostnader. Dette viser en planleggingsprosess som ikke
er forsvarlig, og som jeg trodde alle veiledere for Sykehusbygg
skulle ivareta. Her ser vi et elegant eksempel på at det som er
sunn fornuft, legges til side. Det er svært beklagelig.
Jan Steinar Engeli Johansen (FrP) [13:53:51]: Gjennom dagens
debatt er det kommet motstridende signaler om årsaken til å avkriminalisere
bruk og besittelse av narkotika. Noen prøver å sette dette opp mot
å gjøre behandlingstilbudet til syke og tunge brukere av rus bedre.
Slik er det selvfølgelig ikke. Men signaleffekten av å si at det
ikke skal være straffbart å bruke narkotika, kan være kjempeenorm,
og jeg er redd for at det signalet alene vil bidra til å senke terskelen
for dem som kan være påvirkelige for å prøve stoff, eller gjøre
det vanskelig for ungdom å si nei når de blir tilbudt å prøve.
Jeg sitter med veldig mange henvendelser
fra både nåværende og tidligere rusavhengige som har meninger om
norsk ruspolitikk og nødvendige behandlingstilbud med et godt ettervern.
Ingen av disse har sagt til meg at det er viktig å gjøre det risikofritt
å bruke narkotika. Avhengighet av rusmidler er til hinder for frihet,
selvstendighet og menneskelig vekst. Bruk av narkotika skaper utfordringer
for den enkelte, for dennes pårørende og andre i hans eller hennes
omgivelser og for samfunnet som helhet.
Holdningsarbeid for å forebygge
økende aksept for narkotika i befolkningen og tidlig innsats for
å gi hjelp til grupper i faresonen er sentralt for å få til dette.
Hvor enkelt tror man det blir for politi, skoler og organisasjoner
eller for foreldre å drive forebyggende holdningsarbeid hvis storsamfunnet
signaliserer en oppmykning? De som er blitt rusavhengige, må tilbys
hjelp for å komme ut av avhengighet, og det tilbudet må bli bedre
enn det er i dag. Ingen er fornøyd med at mennesker mister livet
av en overdose, men hvorfor skal man sette dette i sammenheng med
en avkriminalisering? Vil man ikke tvert imot risikere at enda flere
vil få behov for behandling ved å signalisere en slik oppmykning?
Flere som ruser seg, begår til dels
alvorlige straffbare handlinger. Mange begår kriminalitet for å
kunne kjøpe narkotika. Disse må møtes med holdninger om at dette ikke
er greit, og med et behandlingsapparat som kan hjelpe dem tilbake
til en bedre hverdag. Avkriminalisering er overhodet ikke veien
å gå for disse. Jeg vil på det sterkeste oppfordre partiene til
å tenke seg kraftig om før de går inn på den linjen å myke opp narkotikapolitikken.
For Fremskrittspartiet er kampen for at færre ungdommer kommer på
skråplanet, atskillig viktigere enn å sende ut signal om at hasj
er greit.
Presidenten: Representanten
Erlend Larsen har hatt ordet to ganger tidligere og får ordet til
en kort merknad, begrenset til 1 minutt.
Erlend Larsen (H) [13:56:32]: Tuva Moflag hevder jeg sa at
det ikke var nødvendig med fysisk aktivitet hver dag, da vi debatterte
fysisk aktivitet i skolen. Moflag hevder også at jeg sa at overnattingsturer
var nok. Tuva Moflag har nok ikke spesielt godt minne. Jeg sa i den
debatten det samme som i dag, at alle nordmenn har behov for å bli
flinkere til å være i fysisk aktivitet hver eneste dag. Vi har alle
et ansvar for egen helse. Det betyr ikke at ansvaret skal eller
bør overføres til skolene, at det er tilstrekkelig.
Problemet med vedtaket som Moflag
var med på, er at de ikke satte av tid og penger til fysisk aktivitet
i skolen. De bare vedtok at det skal gjennomføres. Fysisk aktivitet
må gi positive opplevelser som skaper varige verdier, og det vil
muligheten for overnattingsturer eller lengre turer i skog og mark
gi.
Bård Hoksrud (FrP) [13:57:37]: Representanten Wilkinson var
inne på dette med deltid. Han var opptatt av det og skjøt på regjeringen.
Jeg har vært politiker i 26 år,
og det er ikke sånn at deltid har vært et problem bare de siste
fire årene. Det har definitivt vært en utfordring som en har jobbet
med lokalt for å gjøre noe med. Som lokalpolitiker er jeg helt enig
i intensjonen, men jeg tror faktisk en må gjøre litt mer for å få
gjort noe med det enn det som er løsningen til Wilkinson.
Til Arbeiderpartiets representanter
som har vært oppe her og pratet om finansiering av nye omsorgsboliger
og sykehjemsplasser, har jeg lyst til å si at denne regjeringen
har satt av midler til over 10 000 plasser de fire siste årene.
Den forrige regjeringen klarte å få på plass 4 592 plasser, altså
under halvparten. Bare på ett år, i 2017, ligger man an til å bruke
mer penger på å bygge nye omsorgs- og sykehjemsplasser enn det de
rød-grønne gjorde på fire år. Det viser at det er en kraftig satsing på
både å bygge nye og å rehabilitere fram mot 2020. Så man vil altså
bygge flere nye sykehjemsplasser, og for Fremskrittspartiet er det
viktig.
Så registrerer jeg at representanten
Kjerkol og jeg har forskjellig oppfatning av hvordan situasjonen
er i Stjørdal. Jeg opplever at de som jobber med dette til daglig,
er svært fornøyd. Og med bakgrunn i at man har vært med på statlig
finansiering i eldreomsorgen, skal man altså bygge et nytt omsorgssenter
nettopp for å gi flere et godt tilbud.
Så, siden det snart er jul, har
jeg lyst til å vise til Telemarksavisa i dag. For noen dager siden
var jeg på Meltvedt gård i Skien og møtte Erik, som er i femtiårene,
som har hatt rusutfordringer i mange, mange år, og som nå får lov
til å være med i ordningen Inn på tunet. Jeg ser at Per Olaf Lundteigen
sitter her i salen, og dette må jo være musikk i ørene hans. Dette
er gode prosjekter som hjelper mennesker tilbake og gir dem en god
hverdag og følelsen av å bety noe. Som Erik sier: «Jeg ser på dette
som jobben min.» Derfor er jeg veldig glad for at komiteen enstemmig
er klar og tydelig på at dette er prosjekter vi gjerne ser mer av,
at man er innstilt på at man kanskje kan legge til rette for at
flere demente også kan få mulighet til å være på en bondegård. For
det er god livskvalitet, og det er viktig for eldre.
God jul!
Presidenten: Representanten
Kjersti Toppe har hatt ordet to ganger tidligere, og får ordet til
en kort merknad, begrenset til 1 minutt.
Kjersti Toppe (Sp) [14:00:44]: Framstegspartiet kan vera
trygg på at Senterpartiet er for Inn på tunet.
Når det gjeld samhandlingsreforma,
er eg etter dagens debatt bekymra for at ho får eit endå større
trykk på seg, med endå meir tidleg utskriving frå sjukehus, og at
sjukehusa no skal kutta sengekapasitet utan at kommunane har fått
moglegheit til å styrkja sitt tilbod i forkant. Har de høyrt det
før? Historia gjentar seg – med ein politisk aksept. Det er det
verste.
Eg hadde ønskt meg ei ny regjering
til jul. Det fekk vi ikkje. Men det beste med denne regjeringa er
at ho ikkje har fleirtal. Og i innstillinga er det to lyspunkt:
Vi har fått to fleirtal – og det er i viktige ting. Det eine er
at ein skal auka talet på studieplassar i medisin i Noreg, og det
andre er at ein skal la legestudentane får auka praksis i primærhelsetenesta.
Det er verdt å nemna.
Senterpartiet er òg ute av forslag
nr. 5.
Presidenten: Takk.
Da er det notert.
Representanten Nicholas Wilkinson
har hatt ordet to ganger tidligere og får ordet til en kort merknad,
begrenset til 1 minutt.
Nicholas Wilkinson (SV) [14:01:55]: Jeg kunne ikke la det
innlegget fra Hoksrud ligge, for det handler om en manglende respekt
for ansatte i helsevesenet i dag når halvparten av utlyste sykepleierstillinger
i år er deltidsstillinger, bare halvparten er heltid, når vi vet
at Madeleine, som er helsefagarbeider, bare får en 20 pst.-stilling,
og når min venninne Christina har fått en 16,9 pst.-stilling. Jeg
møtte også Torill, som er jordmor, som får en 40 pst.-stilling.
Felles for disse er at man ikke
kan overleve på den jobben. Vi foreslår at vi skal ha flere heltidsstillinger
i helsevesenet, regjeringen stemmer imot. Vi foreslår 150 mill. kr
i økt bemanning og mer heltid i kommunehelsesektoren, regjeringen
stemmer imot. Vi foreslår 25 mill. kr til mer heltid i sykehusene,
og selv det stemmer regjeringen imot.
Vi kan ikke fortsette å ha jobber
som folk ikke kan overleve på å stå i. Det er de ansatte som styrer
hvor godt helsevesenet vårt blir, og hvis vi skal ha likere muligheter
i Norge, ikke minst for alle kvinnene, for det er en kvinnedominert
sektor, hvis vi skal ha likelønn og like muligheter og et godt helsevesen,
da må vi ha flere heltidsstillinger i Norge.
Sveinung Stensland (H) [14:03:10]: Som de sier i England:
The proof of the pudding is in the eating. Når en hører på den debatten
vi har hatt i dag, høres det ikke ut som om det ligger så veldig
bra an i helsetjenesten, men faktum er at resultatene fra vår politikk
er klar: færre står kø, de venter kortere tid, antall behandlede
øker år for år, det er gjennomgående høy tillit til helsetjenesten
i Norge, og folk får behandling når de trenger det. Det er det som
er status.
Så er det selvfølgelig sånn i politikken
at vi skal få frem forskjellene. Det har vi klart her i denne debatten. Hovedkritikken
mot regjeringens politikk har i dag gått på tilskuddet til etablering
av nye sykehjemsplasser og nye omsorgsplasser i kommunene. Vi mener
at kommunene har et ansvar for å pusse opp sine boliger, og også sine
skoler og alt annet kommunalt. Vi skal bruke pengene til å få på
plass nye plasser, for det er behovet for nye plasser som er størst.
Slik begrunner vi det.
Politikk handler ikke bare om hva
som bevilges, det handler i stor grad om hvordan disse ressursene
blir disponert. Mer penger løser ikke alt. Politisk vilje måles ikke
bare i kroner. En kan også gjøre ting bedre. Derfor har vi en rekke
utviklingstiltak som ligger inne i budsjettet, en rekke prosesser
som pågår, for å skape fremtidens helsetjeneste, nemlig pasientens
helsetjeneste.
Så er jeg nødt til å svinge innom
en merknad som har fått mye omtale i dag. Jeg synes det er interessant
at flere representanter bruker energi på å så splid om hva som ligger
i dette. Faktum er at Høyre gikk til valg på å overføre reaksjonene
for visse narkotikaforseelser, nemlig besittelse og bruk, fra justis
til helse. Det var en bred debatt om dette, og det var også enighet
mellom flere partier.
Når dette da blir tema i merknads
form i innstillingen til statsbudsjettet, var det naturlig for Høyre
å legge inn det som er vårt primærsyn, nemlig at vi ønsker å overføre
reaksjonen fra justis til helse. Dette er ikke et forslag som skal
vedtas i dag, for det skapes inntrykk av at det vedtas lovendringer
i dag. Dette er noe som skal utredes nøye. Men vi mener altså at
det er riktig å fortsette i den retningen, uten at det er noen revolusjon
som skjer over natten.
Så blir det dratt frem hva som er
sagt i media. Vel, jeg har lyttet gjennom og sett på hva jeg har
sagt i media. Vi har sagt det samme: Vi ønsker at reaksjonen på
den typen forseelser skal overføres fra justis til helse, og da
blir det veldig rart å fremstille det som om Høyre er for legalisering.
Denne saken er ikke tjent med at vi sår splid om hverandres interesser
og intensjoner, den er tjent med at vi leter etter de gode løsningene
i fellesskap.
Til slutt får vel også jeg si god
jul, som mine kollegaer har gjort på rad og rekke.
Bård Hoksrud (FrP) [14:06:28]: Jeg har bare lyst til å peke
på at representanten Wilkinson var opptatt av heltidsstillinger
– det er vi alle sammen. Det er viktig å jobbe for å hindre deltid,
at man faktisk får fulle stillinger. Det vet jeg man jobber aktivt
med innenfor helseforetak, kommuner og hele veien, for man vet at
det er viktig. Som i mitt første innlegg vil jeg skryte av alle
de fantastiske menneskene som står på hver eneste dag, som gjør
en vanvittig god jobb for å gi folk som trenger pleie og omsorg,
de beste tjenestene.
Nå er taletiden min over – og dette
er min siste mulighet – så da får jeg si god jul en gang til.
Per Olaf Lundteigen (Sp) [14:07:22]: Representanten Hoksrud
hadde nok en gang en hyllest til Inn på tunet-gårder. Det er jeg
veldig glad for. Det som imidlertid er problemet, er at hittil er
alle initiativ til Inn på tunet i stor grad knyttet til prosjekter,
de er knyttet til en alternativ finansiering. Hvis stortingsflertallet
mener at den behandlingsform eller oppmuntring som en kan få på sånne
steder, er fornuftig, bør det snarest inn som en del av skoleverket,
og som en del av helsetjenestene, slik at det blir en ordinær finansering
av dette. Hvis ikke blir det fortsatt ad hoc-tiltak som ikke har
den nødvendige langsiktighet som slike forhold krever.
Så til representanten Stensland,
som sier at mer penger ikke løser alt. Nei, det er vi ganske enig
i. Derfor fokuserer Senterpartiet sterkt på organisasjon, kultur
og ledelse. Derfor fokuserer vi sterkt på at det er resultatet som
teller, ikke hvordan en kommer fram til resultatet og alle de rapporteringene
og telleordningene som er knyttet til det. Derfor er det ganske
spesielt at regjeringspartiene ikke er med på forslag nr. 30, om
en tillitsreform, og som burde være rett i hjertet av det som tidligere
var en konservativ ideologi, nemlig at man skal stole på folk.
Så til narkotika: Det som jeg forstår
regjeringspartiene her gjør, er at en ønsker å legge mer vekt på
det rehabiliterings- eller helsetilbudet som trengs for de menneskene
som har rusproblemer. Det er Senterpartiet sjølsagt enig i. Det
er vel også det som menes med at det går fra justis til helse. Men
for Senterpartiet er det helt uaktuelt å legalisere narkotika. Vi
snakker her om reaksjoner mot narkotikabruk, som er reaksjoner som
innebærer en påpekning av at dette er ikke lovlig. Under det regimet
får en da en økt vektlegging av det som er hele essensen, nemlig
at det helsemessige tilbudet må forsterkes. Det er kjernen i dette,
fra Senterpartiets side, at det fortsatt er ulovlig, men at en setter
inn tiltak som gjør at mennesker i større grad skal ha en mulighet
til å komme seg ut av det. All erfaring viser at det er måten å gjøre
det på. Det er altså behandling under en tvangssituasjon.
Presidenten: Representanten
Sveinung Stensland har hatt ordet to ganger tidligere og får ordet
til en kort merknad, begrenset til 1 minutt.
Sveinung Stensland (H) [14:10:22]: Takk til representanten
Lundteigen, som legger an en veldig konstruktiv tilnærming til debatten
om narkotikapolitikk. Det kunne vært et forbilde for flere, nemlig
ved å lete etter hvordan vi skal finne de gode løsningene, og ved
å ha tro på at kollegaer faktisk ønsker det beste, selv om målene
kan være forskjellige. Vi er ikke ferdige med den saken, og det
skal vi få god anledning til å jobbe videre med.
Så til forslag nr. 30, som det refereres
til, om tillit: Vi kan ikke ha det slik at dersom vi stemmer mot
et forslag om en tillitsreform, så ønsker vi ikke å gi tillit. Vi
gir faktisk tillit – gjennom foretaksmodellen, som vi har tro på. Den
styres via foretaksmøter, via helseforetakene, og det er det systemet
som flertallet i Stortinget stiller seg bak. Så det at vi ikke går
for det forslaget, er faktisk et uttrykk for at vi har tillit til systemet slik
det virker i dag.
Presidenten: Flere
har ikke bedt om ordet til sak nr. 1.
Innstilling
fra helse- og omsorgskomiteen om Endringer i statsbudsjettet 2017
under Helse- og omsorgsdepartementet (Innst. 80 S (2017–2018), jf. Prop. 21
S (2017–2018))
Presidenten: Ingen
har bedt om ordet.
Innstilling
fra utdannings- og forskningskomiteen om bevilgninger på statsbudsjettet
for 2018, kapitler under Kunnskapsdepartementet, samt forskningskapitler under
Nærings- og fiskeridepartementet og Landbruks- og matdepartementet
(rammeområde 16 (Innst.
12 S (2017–2018), jf. Prop. 1 S (2017–2018))
Presidenten: Etter
ønske fra utdannings- og forskningskomiteen vil presidenten foreslå
at debatten blir begrenset til 1 time, og at taletiden fordeles
slik:
Arbeiderpartiet 10 minutter, Høyre
15 minutter, Fremskrittspartiet 10 minutter, Senterpartiet 10 minutter,
Sosialistisk Venstreparti 5 minutter, Venstre 5 minutter, Kristelig
Folkeparti 5 minutter, Miljøpartiet De Grønne 5 minutter og Rødt
5 minutter.
Videre vil presidenten foreslå at
det – innenfor den fordelte taletid – blir gitt anledning til inntil
seks replikker med svar etter innlegg fra medlemmer av regjeringen
og inntil fire replikker med svar etter innlegg fra partienes hovedtalere.
Videre blir det foreslått at de
som måtte tegne seg på talerlisten utover den fordelte taletid,
får en taletid på inntil 3 minutter.
– Det anses vedtatt.
Roy Steffensen (FrP) [14:13:08] (komiteens leder): Dette
er den første debatten til utdannings- og forskningskomiteen i denne
stortingsperioden, og jeg vil benytte anledningen til å gratulere
representantene som medlemmer i en særdeles viktig komité, som har som
ansvarsområde barnehager, skole, høyere utdanning og forskning.
En av våre viktigste oppgaver er
å sikre at det samfunnet vi overleverer til våre barn, er i en bedre
forfatning enn det vi selv overtok. Vi må bl.a. sørge for at det
finnes jobber i framtiden til dem som starter skolegangen de neste
årene. Skal vi klare å opprettholde og videreutvikle dagens velferdssamfunn,
er vi avhengige av at flere står lenger i jobb, og flere må være
i arbeid. Vår jobb som utdanningspolitikere er å få flest mulig
gjennom skolegangen og sørge for at så få som mulig faller fra.
Pengene vi forvalter i dette budsjettet, f.eks. for tidlig innsats,
er penger spart – om 20 år – på sosialhjelp, arbeidsmarkedstiltak
og arbeidsledighetstrygd.
Barnehage-feltet er nå flyttet over
i vår komité, hvor det hører naturlig hjemme. Kampen mot frafall
i videregående skole starter allerede med tidlig innsats i barnehagen.
De viktigste satsingene på barnehagefeltet i denne regjeringsperioden
er økt kvalitet i barnehagen, flere barnehagelærere, et mer fleksibelt
opptak, utvidet rett til plass og en fullt ut likeverdig behandling
av kommunale og private barnehager.
Nesten 300 000 går i barnehage,
men for mange er det svært kostbart. Derfor har vi innført to ordninger som
sørger for at de med de sterkeste skuldrene økonomisk bærer den
tyngste børen, slik at det blir billigere barnehager for dem som
har minst. Det betyr tusenvis av kroner i sparte barnehageutgifter
for mange familier, og det er noe av det jeg er mest stolt over
at regjeringen og samarbeidspartiene har gjort.
I går hadde jeg gleden av å åpne
en konferanse om framtidens utdanning. Innovasjoner og teknologi
er viktig på alle samfunnsområder, og det er ingen tvil om at dagens
unge trenger digital kompetanse for å fungere godt i framtidens
samfunn. Men vi må huske på hva som ligger til grunn for alle innovasjoner,
alle teknologiske framskritt: Det er lesing, skriving og regning.
Basisfagene er det som må fungere optimalt. Det gjelder i dag, og
det vil gjelde i framtidens utdanning.
Hvis barn ikke lærer å lese, skrive
og regne godt, er sjansen stor for at de faller fra senere i skoleløpet.
Derfor er jeg glad for at vi har satset betydelig på flere lærere
og på å øke kompetansen hos lærerne. Lærerne har verdens viktigste
jobb. Det er de som pirrer nysgjerrigheten til ungene, kan gi ungene
en følelse av mestring, både i klasserommet og i skolegården, og
de kan bidra til at ungene våre lykkes, og at de senere i livet
er rustet for å ta tøffe valg og velge utdanninger som vi trenger
i framtiden.
Selv om vi ikke vet alt om framtidens
arbeidsliv, vet vi at vi i mange år framover vil ha behov for godt
håndverk. Teknologien er ikke klar til å overta jobben til snekkeren,
til helsefagarbeideren eller til bilmekanikeren. Derfor skal et
mesterbrev være like respektert som en mastergrad.
Fremskrittspartiet er opptatt av
å styrke og praksisrette yrkesfagene og å legge til rette for at
flere yrkesgrupper kan undervise i skolen. Vi trenger folk som har hatt
en hammer i hånden i tusenvis av arbeidstimer, eller som har mekket
bil i år etter år, for å gi elevene enda bedre undervisning i de
fagene de har valgt. Vi fortsetter satsingen på yrkesfag. 2018 blir
yrkesfagenes år. Målet er langt flere lærebedrifter, slik at flere
får læreplass.
SSB anslår at vi vil trenge nesten
100 000 fagarbeidere om 20 år. Samtidig vet vi at ca. 9 000 søkere
ikke fikk læreplass i fjor. Dette er arbeidskraft som Norge trenger. Heldigvis
viser de siste tallene en positiv utvikling. De viser at vi er på
rett vei. Fylkene gjør en god jobb, og arbeidslivet tar inn flere
lærlinger.
Avslutningsvis vil jeg si at Fremskrittspartiet
har tro på at oljesektoren vil gi oss mange gode år og store inntekter
framover. Senest i dag kunne vi lese at nye oljeprosjekter i 2017
skaper 100 000 nye årsverk. Likevel er framtiden usikker. Det kommer
til å bli mindre penger å fordele for oss politikere. Vi må øke
verdiskapingen, og da må vi bedre rammevilkårene for dem som er
verdiskaperne. Vi må senke skatter og avgifter enda mer, vi må fortsette
med en historisk satsing på samferdsel, og vi må gi incentiver for
å få verdiskapende investeringer innen forskning og næringsliv.
Det var mye mer jeg gjerne skulle
brukt tiden min på, men fem minutter går fort. Kort oppsummert kan
jeg vel si at etter fire år med borgerlig styre er norsk skole på
vei i rett retning. Elevene lærer mer, de er mer til stede og flere
fullfører videregående skole. Det er et godt utgangspunkt for de
neste fire årene.
Presidenten: Det
blir replikkordskifte.
Torstein Tvedt Solberg (A) [14:18:20]: Det var interessant
å høre komitélederens innlegg i – som han sa – denne første debatten.
Skrytesakene på skole i budsjettet må vi vel konstatere er Venstre
og Kristelig Folkepartis gjennomslag. Det snakkes om at yrkesfag
skal løftes, men jeg ser ingen nye tiltak i budsjettet. Det kan
jo nevnes at Arbeiderpartiet i sitt budsjett har satt av en kvart
milliard mer til yrkesfag og har mange nye tiltak.
Debatten om regjeringsplattform
viser litt av det samme. Fremskrittspartiet har gått høyt på banen
og sagt at en har fire krav til forhandlingene – der er det ingen
om utdanning. Så egentlig lurer jeg litt på om det vil bety noe
rent politisk at Fremskrittspartiet ønsket seg og fikk komitélederen
i utdannings- og forskningskomiteen. Steffensen har jo uttalt både
i media og her i dag at yrkesfag skal løftes spesielt. I forhandlingene
om en ny regjeringsplattform nå: Mener komitélederen at Fremskrittspartiet
bør kjempe for gjennomslag for yrkesfag, eller bør han heller velge
skattekutt og mer til vei?
Roy Steffensen (FrP) [14:19:21]: Jeg skal ikke forskuttere
arbeidet med en regjeringsplattform, men det er helt åpenbart at
skole også er et viktig satsingsområde for Fremskrittspartiet. Hvis
representanten Tvedt Solberg hadde lest mer enn bare én nyhetssak,
hadde han sett at også Siv Jensen har sagt at hun ønsker at skole
skal bli en mye viktigere sak for Fremskrittspartiet ved stortingsvalget
i 2021, at vi er veldig opptatt av å prøve å løfte inn spesielt
yrkesfag og kampen mot frafall i videregående skole, og at det blir
viktige områder for oss i en ny regjeringsplattform. Men så er det
også viktig for oss å satse på reduserte skatter, som jeg nevnte
i innlegget mitt, og å ha en historisk satsing på samferdsel, for
det handler om at de som vi utdanner i dag, skal ha en jobb å gå
til i framtiden. Da er vi nødt til å sørge for bedre rammevilkår,
slik at vi får styrket konkurransekraft, og at ikke flere bedrifter
flagger ut av landet.
Torstein Tvedt Solberg (A) [14:20:14]: Jeg opplever ikke
at det er noe svar på det som var det grunnleggende spørsmålet mitt,
for når vi nå går inn i mye vanskeligere tider, som finansminister
Siv Jensen snakker så mye om, der det må prioriteres hardere, er
det ikke tvil om at Fremskrittspartiet har pekt på helt andre saksområder
når disse valgene skal tas. Det er Siv Jensen selv som har sagt
at av de kravene Fremskrittspartiet går inn med i regjeringsforhandlingene,
er det ingen som omhandler utdanning. Nå har vi hørt at Yrkesfagenes
år skal komme – det er fortsatt ingen nye tiltak. Det er blitt 2 500
færre elever på yrkesfag, og det er et enormt behov for lærere,
så det er nok av ting å ta tak i som vi ser at denne regjeringen
ikke har gjort. Så jeg vil igjen utfordre på å svare på spørsmålet:
Når det nå er trangere tider i budsjettene – det blir vanskeligere
å prioritere hvor midlene skal gå, og hva en skal sette av penger
til – kan vi nå tro at det blir annerledes, at det er noe som endres,
og at Fremskrittspartiet for alvor vil gå i kampen for å prioritere
yrkesfagene, noe som de ikke har gjort de siste fire årene?
Roy Steffensen (FrP) [14:21:18]: Først må jeg få oppklare
en åpenbar feil som representanten Tvedt Solberg kom med. Han sier
at det er 2 500 færre på yrkesfag. Årsaken er at «medier og kommunikasjon»
er endret fra å være yrkesfag til å bli studiespesialiserende. Det
var 2 900 som søkte seg inn på det nå i år, mot 3 100 i fjor, så det
er omtrent det samme, man har bare endret hvor elevene hører til.
Når representanten sier at det ikke
skjer noe på yrkesfag, er det altså feil. Yrkesfag og fagskoler
styrkes med nesten 70 mill. kr, 638 nye studieplasser i fagskolene,
vi øker rekrutteringen av lærebedrifter, og vi skal gi flere yrkesfagelever
mulighet til å hospitere i bedrifter. Det skjer absolutt mye på
dette fagfeltet, men det skjedde veldig lite under de åtte rød-grønne
årene.
Marit Arnstad (Sp) [14:22:33]: Representanten Steffensen
var veldig opptatt av yrkesfagene og håndverk og fagarbeidere. Det
er mange av oss som er opptatt av det, det er mange av oss som ønsker
at en skal satse sterkere på det, og i likhet med Arbeiderpartiet
har Senterpartiet lagt inn en kvart milliard i økning til yrkesfagene
i neste års statsbudsjett. Høyre og Fremskrittspartiet påpeker i
proposisjonen og innstillingen at 2018 er Yrkesfagenes år, og da
er det jo hyggelig at en bevilger 5 mill. kr til noen skolekonkurranser
som en skal være med på. Men problemet er at det er viktig for yrkesfagene
at en bevilger penger til f.eks. utstyr. Utstyr i yrkesfagene er
en særlig utfordring for en del av linjene, som kan være spesielt
ressurskrevende, men der vil en jo ikke engang være med og utrede
– en vil slett ikke være med og se på en mulighet for toppfinansiering
av denne typen særlig ressurskrevende yrkesfaglige linjer. Hvorfor
er Fremskrittspartiet så veldig negativ til det?
Roy Steffensen (FrP) [14:23:31]: Først og fremst vil jeg
gratulere representanten Arnstad med at Senterpartiet legger fram
bedre budsjetter i opposisjon enn det de gjorde i posisjon.
Når det gjelder utstyr på videregående
skoler, er ikke vi med på forslaget som går ut på å utrede det,
for det ble gjennomført en rapport senest i 2015 som viser behovet i
videregående skoler. For oss er det viktig at det blir fulgt opp
med penger til kommunene og til fylkeskommunene, slik at de kan
bruke mer penger på videregående skoler. Kommunesektoren har fått
økt realvekst i de fire årene, med mer økt realvekst enn i de fire
årene som var før.
Ellers er det viktigste med yrkesfag
selvfølgelig at vi sørger for at elevene har en plass å fullføre
utdanningen sin. Derfor har vi økt lærlingtilskuddet kraftig i de
årene vi har sittet, mens det sto stille i de årene representanten Arnstad
var i regjering.
Mona Lill Fagerås (SV) [14:24:39]: Regjeringen øker nå maksprisen
i barnehagen til 2 910 kr i måneden. Siv Jensen var en av barnehageforlikets
mødre, og det at Fremskrittspartiet i dag går inn for å øke maksprisen,
er etter min oppfatning et brudd på det forliket. Det framgikk av
barnehageforliket at maksprisen skulle være på 1 750 kr i 2005-kroner,
og hvis man bruker SSBs konsumpriskalkulator, viser den at 1 750 kr
i 2005 tilsvarer 2 200 i 2016-kroner. Maksprisen vil altså være
ca. 700 kr høyere til neste år enn i 2005. Mener representanten
fra Fremskrittspartiet at Fremskrittspartiet bryter barnehageforliket
når de nå øker maksprisen i barnehagene?
Roy Steffensen (FrP) [14:25:39]: Som jeg nevnte i mitt innlegg,
er noe av det jeg er mest stolt over at vi har gjennomført, behovsprøvingen
på prisen i barnehager. Den innebærer at maksprisen øker noe, slik
at de som har best inntekt, må betale litt mer, for at de som har
lavest inntekt, får tusenvis av kroner i reduserte foreldreutgifter
i barnehagen. Det er jeg stolt over å ha vært med på, og jeg er
litt overrasket over at opposisjonen stemte imot dette da vi fremmet
det i desember 2014. Det er litt misforstått sosialisme, hvor SV
altså kjemper imot at det skal bli billigere barnehager for dem
som har minst, samtidig som de kjemper for at det skal bli mye billigere
barnehager for dem som tjener mest – en veldig rar politikk som
SV står for. Jeg vil tro at de egentlig burde vært mer enig i den
politikken vi fører, med redusert foreldrebetaling for dem som har
minst.
Presidenten: Replikkordskiftet
er slutt.
Martin Henriksen (A) [14:26:51]: Jeg vil først få takke komiteen
for godt samarbeid i starten av denne perioden, den nye komitélederen
for stødig ledelse og komitésekretæren for å ha loset oss trygt
gjennom budsjetthøsten.
Arbeiderpartiet ønsker en skole
som ser hele eleven, for det er sånn elever lærer best. Vi ønsker
en skole som gir tid til læring og har tillit til læreren, en skole
som forbereder barna våre på framtidas arbeidsliv, en utdanningspolitikk
som utjevner forskjeller.
Én av fire elever fullfører eller
består ikke videregående skole på normert tid. Det er et samfunnsproblem
at vi har laget et 13-årig skoleløp der så mange ikke fullfører. Og
størst av alt er problemet for de ungdommene som går ut i et arbeidsliv
der det er stadig færre muligheter for dem uten utdanning.
Mange utfordringer står uløst, men
regjeringa bruker ikke muligheten til å ruste Kunnskaps-Norge for
framtida. Vi må ta tak i alle deler av utdanningssystemet. Tidlig innsats
starter i barnehagen. Vi sier klart nei til regjeringas usosiale
økning av barnehageprisen samtidig som vi legger til rette for økt
kvalitet. Det viktigste for bedre kvalitet er flere kvalifiserte
voksne. Der regjeringa foreslår en minimal vekst i andelen barnehagelærere,
vil vi at halvparten av de ansatte i barnehagene skal være pedagoger.
Vi foreslår flere lærere i skolen,
mer intensiv læring tidlig gjennom en lese-, skrive- og regnegaranti
og en mer praktisk skole. Arbeiderpartiet foreslår en mye sterkere
innsats mot mobbing og trakassering for å gi ungdom som sliter,
hjelp. Vi vil ha på plass et sunt skolemåltid og fysisk aktivitet
fordi helse, læring og gode muligheter i livet henger sammen. Vi
foreslår en yrkesfagmilliard for bedre utstyr og mer praksis tidlig
for elevene.
Barnehage, skole og utdanning er
vinnerne i Arbeiderpartiets alternative statsbudsjett. Vi foreslår
over 2,5 mrd. kr mer enn regjeringa til utdanning og forskning –
av det 2 mrd. kr mer til bedre læring og kvalitet for barn og unge
i barnehage og skole enn det Høyre og Fremskrittspartiet har i sitt
budsjettforslag.
Det har dannet seg et mønster de
siste årene der regjeringa skryter av å ha gjennomført politikk
den selv ikke har foreslått eller vært for. Stadig flere av initiativene
i utdanningspolitikken har blitt tatt av opposisjonen på Stortinget.
Regjeringa har først vært mot eller uinteressert, men har etter
hvert måttet følge etter: lærertetthet og lærernorm, digital strategi,
tidlig innsats, kompetansereform, heldekkende ansiktsplagg – eksemplene er
mange.
Vi har nå en regjering som ikke
leder an i skolepolitikken, men som følger etter. Jeg mener statsbudsjettet er
et uttrykk for en regjering som har gått tom for ideer og mangler
nye visjoner for skolen – et tamt budsjett, som Dagbladet kalte
det i dag. Mange utfordringer står uløst, men regjeringa bruker
ikke muligheten til å ruste Kunnskaps-Norge for framtida. På fem
år har Høyre og Fremskrittspartiet brukt 1 000 milliarder oljekroner, mer
enn alle andre regjeringer til sammen, men resultatene i skolen
uteblir, nye initiativer mangler.
En av de store utfordringene vi
står overfor, er en lærerkrise, nå aktualisert med vedtaket om lærernorm,
og stadig flere elever møter en ukvalifisert lærer i klasserommet.
Regjeringa har foreløpig ingen god plan for å løse det. Arbeiderpartiet
vil rekruttere flere lærere og vil ha tiltak for å få ned frafallet
i utdanningen.
Over 20 000 elever oppga at de ble
mobbet sist skoleår. Det er fint at regjeringa har gjort lovene
mot mobbing tydeligere, men budsjettforslaget for 2018 har ikke nye
forslag til tiltak. Arbeiderpartiet foreslår en styrket satsing
mot mobbing.
Siden Erna Solberg ble statsminister,
har elevtallet på yrkesfag gått ned med 3 000 elever, og det tallet
er justert for utdanningen «medier og kommunikasjon». Derfor mener
Arbeiderpartiet at det trengs et løft for yrkesfagene, en yrkesfagmilliard,
denne perioden, som vi legger inn i våre budsjetter.
Høyre snakker om kompetanse, men
regjeringas kompetansereform begrenser seg så langt til en ny nettside.
Det holder ikke bare å snakke om kompetanse, man må satse på det.
Derfor bevilger Arbeiderpartiet 100 mill. kr mer enn regjeringa
til en reell kompetansereform.
Dersom mønsteret holder seg og vi
stadig skal ha en regjering som følger etter i skolepolitikken,
skal i alle fall Arbeiderpartiet – og jeg regner med resten av opposisjonen
på Stortinget – stå klar til å foreslå ny politikk som kan inspirere
regjeringa til ny innsats i alle fall litt på vei.
Presidenten: Det
blir replikkordskifte.
Kent Gudmundsen (H) [14:32:04]: Etter å ha hørt representanten
Henriksens innlegg er det egentlig ganske vanskelig å forstå hvordan
man kan mene at tidlig innsats er viktig samtidig som man kutter
300 mill. kr til private barnehager i sitt alternative statsbudsjett.
Om lag halvparten av ungene våre går nemlig i en privat barnehage.
Vi har nå innført rammeplaner som skal gjelde alle, både kommunale
og private, det samme med bemanningsnorm og pedagogtetthetsnorm,
og vi vet at aktører som stiftelsen Kanvas ligger forut, med 50 pst.
pedagogtetthet. Vi vet at de har tariffavtaler, lavt sykefravær,
høy brukertilfredshet og i det hele tatt en veldig god «track record»
på kvalitet. Da blir det et veldig sentralt spørsmål å høre hvordan
Arbeiderpartiet mener at et kutt på 300 mill. kr kan bidra til å
styrke muligheten for flere pedagogisk ansatte eller f.eks. gi et løft
for kvalitet og innhold i de private barnehagene.
Martin Henriksen (A) [14:33:08]: Arbeiderpartiet er for likebehandling
av offentlige og private barnehager. Jeg mener at Høyre egentlig
stiller feil spørsmål. Det spørsmålet Høyre burde stille seg selv
og Fremskrittspartiet, er hvorfor de ikke er for like krav til private
og offentlige barnehager. I dag stilles det ikke samme krav, bl.a.
når det gjelder åpningstider, antall uker barnehagen må være åpen,
kvalitet eller at det er kommunene som faktisk må garantere plass
for barn med særlige behov. Arbeiderpartiet er for likebehandling,
men da holder vi på et enkelt prinsipp – like krav gir likt tilskudd.
Private barnehager er viktige. Cirka
halvparten av landets barn går i private barnehager. Da mener vi
det er riktig at kommunene skal kunne sikre dem de samme rammene
som barn i offentlige barnehager. Vi legger inn 357 mill. kr mer
til barnehager enn det regjeringa gjør. Det betyr flere plasser,
det betyr flere pedagoger i barnehagene, og det betyr økt kvalitet.
Det er fordi vi faktisk er villig til å bruke penger på det – ikke
bare penger man bruker på å kutte maksprisen og flytte det over på
andre tiltak, men nye, friske penger til barnehagene.
Kent Gudmundsen (H) [14:34:15]: Jeg registrerer at Arbeiderpartiet
ikke lenger mener at private barnehager skal delta i dette dugnadslaget.
Man har foreslått å redusere satsen fra 100 pst. til 96 pst. Det
er ikke å likestille. Da burde man heller tatt til orde for å stille
de samme kravene, men det velger man altså ikke å gjøre. Man kutter
f.eks. 8 000 kr til småbarna, og det vil utvilsomt gå ut over kvaliteten.
Men vi kan fortsette på en rekke
andre områder av kritikken som føres fram fra Arbeiderpartiet, f.eks.
ABE-reformen. Man kritiserer massivt at man har en ABE-reform som
går ut over f.eks. universitets- og høyskolesektoren. Men når man
leser det alternative statsbudsjettet til Arbeiderpartiet, finner
man ingen spor av at man har tenkt å reversere det. Gjennom budsjettforliket
som vi har levert nå, har vi faktisk vært med på å styrke en basis som
gjør at det egentlig er ganske rart å se kritikken fra Arbeiderpartiet,
som ikke velger å følge opp i ord og handling.
Hvordan kan Arbeiderpartiet på den
ene siden kritisere og på den andre siden overhodet ikke følge opp
sin egen politikk?
Martin Henriksen (A) [14:35:18]: Når det gjelder satsene
i private barnehager, vil det med Arbeiderpartiets forslag til justeringer
bli ca. samme tilskudd som i 2015, og da var det heller ikke noen
krise for private barnehager. Men dersom det er sånn at disse signalene
betyr at Høyre nå er for å stille samme krav – like krav til private og
offentlige barnehager – tar vi imot det tilbudet med glede. Vi har
foreslått det før. Høyre og Fremskrittspartiet har vært imot.
Når det gjelder ABE-reformen, vil
Arbeiderpartiet også styrke basisfinansieringen. Vi sier nei til
å øke kuttet fra 0,5 pst. til 0,7 pst., og vi mener at Stortinget
burde ta en overordnet diskusjon av om dette faktisk er riktig måte
å styre en hel sektor på. Vi mener at det ikke er det. Vi har vært
med på de kuttene i tidligere år fordi det var rom for effektivisering,
men nå sier selv sektoren at dette går ut over faglighet og kvalitet.
Hvis ikke representanten Gudmundsen eller Høyre vil ta mitt ord
for det, kan man lese lederen i VG i dag, som sier at dette effektiviseringskuttet
til Høyre, som egentlig er et flatt kutt, først og fremst er en
brikke i budsjettforhandlingene, men lite faglig fundert.
Hans Fredrik Grøvan (KrF) [14:36:33]: Lærernormen på skolenivå
som Stortinget nå har vedtatt, skaper behov for flere rekrutteringstiltak
for å øke tilgangen på kvalifiserte lærere til å fylle norsk grunnskole
i tråd med den nye normen. Ut fra tilgjengelige tall faller det
fra bortimot 20 pst. det første året lærerne er i jobb. Klarer en
å beholde en større andel i skolen, vil det virke rekrutterende,
etter vår oppfatning. Kristelig Folkeparti har foreslått en mentorordning
i vårt alternative budsjett som skal gi en mentor i 20 pst. stilling
for å veilede og gi tilbakemelding til alle nye lærere det første
året de er i praksis. Vil Arbeiderpartiet kunne støtte en slik ordning
som ett av rekrutteringstiltakene?
Martin Henriksen (A) [14:37:19]: La meg først si at det er
godt jobbet av Kristelig Folkeparti å få regjeringa med på noe de
er sterkt imot, nemlig en lærernorm. Vi er nå opptatt av at den
lærernormen blir gjennomført på en skikkelig måte, at regjeringa
gjerne slutter å snakke ned Kristelig Folkepartis gjennomslag, men
heller finner ut hvordan man kan innrette en lærernorm på en måte
som gir elevene best mulig læring.
Når det gjelder rekruttering, er
det helt klart en utfordring når tallene viser at 64 pst. av nyutdannete
lærere faktisk er i lærerjobben fem år etter avsluttet utdanning. Det
er et enormt frafall som vi må få gjort noe med. Bedre veiledning
for studenter er åpenbart et tiltak som kan fungere. Stortinget
vedtok enstemmig i forrige periode at man skulle gjøre det. Nå jobber
regjeringa med den saken. Vi har ikke lagt inn det tiltaket i vårt
statsbudsjett. Det er fordi vi avventer og ser hva slags løsninger
regjeringa kommer med. Men på spørsmålet om det er noe Arbeiderpartiet
kan vurdere å være med på, er det absolutt det, forutsatt at det
er en riktig og god innretning på det, for vi tror at det å veilede
studenter, følge opp nyutdannete lærere bedre, absolutt er et viktig
tiltak for å få flere til å fortsette i yrket.
Presidenten: Replikkordskiftet
er omme.
Kent Gudmundsen (H) [14:38:47]: Vi nærmer oss heldigvis slutten
og kan snart ønske oss god jul. Når vi står her på tampen av året,
må jeg jo kunne få lov til å si at det er veldig gledelig å konstatere
at vi nå legger bak oss den femte budsjettenigheten på borgerlig
side siden regjeringsskiftet i 2013. Vi har altså i denne perioden
levert et av de større løftene for kunnskapssamfunnet noensinne,
og i dag staker vi kursen videre ut med å fokusere på tidlig innsats,
yrkesfagene, høyere utdanning og en sterk satsing på forskning.
Vi har i lang tid snakket om behovet
for tidlig innsats, men det er først etter regjeringsskiftet og
de påfølgende årene vi har gått fra sen til tidlig innsats. Selv
om vi kan diskutere innretningen, er det ingen tvil om at budsjettforliket
igjen bygger opp under et solid løft for barnetrinnene, for flere
lærere, for økt tidlig innsats og for grunnskolen, men også for
kvalitet og innhold i barnehagene. Ingen barn er for små til å bli
sett av våre fire partier, og jeg er stolt over at vi peker ut en
kurs hvor læring står i fokus, hvor alle barn skal få oppleve mestringsfølelse
og utvikle en læringsglede. Vi ser allerede tegn på at ungene våre
lærer mer. Helt fra innføringen av Kunnskapsløftet til satsingen
på lærere – på flere lærere, på videreutdanning, på mastergrad,
på kompetansekrav, på lærerspesialister, for å nevne noe – ser vi
nå at norsk skole utvikler seg til å bli stadig bedre.
Vi har sett et kulturskifte fra
en tid hvor man snakket om hva man holdt på med i norsk skole, til
å fokusere på hva vi får ut av norsk skole. Fagfornyelsen og satsingen på
fagfellesskapet og lærerprofesjonen skal framover gi ytterligere
muligheter for å følge opp den enkelte elev og bidra til at alle
får muligheter i skoleløpet. Muligheter skapes i klasserommet, ikke
gjennom detaljstyring fra et kontor i Oslo. Det bør derfor være
til ettertanke for enkelte at mens man i åtte år fikk 600 midlertidige
lærere i ungdomsskolen, har man nå på få år levert budsjett for nærmere
1 800 flere lærere i barneskolen. Tall fra forrige uke og GSI bekrefter
dette løftet.
Det bør også være til ettertanke
at der hvor Høyre, Fremskrittspartiet, Venstre og Kristelig Folkeparti
har levert en tredobling av satsingen på kvalitetstiltak i barnehagene,
kutter Arbeiderpartiet nå 300 mill. kr til de private barnehagene,
altså 8 000 kr per barn i småtrinnet – ikke akkurat det vi kan kalle
en styrking av tidlig innsats. Det er av og til langt mellom ord
og handling.
Norge står i en omstilling, og som
et lite land i en global økonomi vil vår kunnskapssatsing være nøkkelen
til, ja selve forutsetningen for, vår suksess i framtiden. Jeg vil derfor
også trekke fram at vi i 2018 følger opp med et løft og en styrket
satsing på yrkesfagene. Gjennom vårt budsjettforlik har vi fått
på plass tidenes løft for lærlingtilskuddet, i tillegg til at vi
har styrket praksisretting, hospiteringsordninger og Lektor2-programmet,
stilt krav om lærlinger ved statlige anbud, og vi tar større ansvar for
lærlinger i de statlige virksomhetene.
I tillegg kommer vår store kvalitetssatsing
og løft av fagskolene. I 2018 følger vi opp med flere studieplasser, og
det er allerede tatt en rekke grep som skal sikre utvikling, kvalitet
og innhold i utdanningsslaget. I sum har vi altså løftet yrkesfagene
mer enn noen gang. Vi har også en satsing på yrkesfag, som har sett
en betydelig endring siden regjeringsskiftet i 2013. Sammen på borgerlig
side har vi altså løftet eksempelvis lærlingtilskuddet med 21 000 kr
etter nærmest stillstand i åtte år. Ikke ble det stilt krav til
lærlinger heller da, fagskolenes finansiering ble stadig svekket
etter hvert som det kom flere studenter inn, og rammen var omtrent
den samme.
Skal vi lykkes i framtiden, må vi
også ha verdensledende universitets-, høyskole- og forskningsmiljøer. Gjennom
struktureringen har vi sikret oss mer slagkraftige miljøer i den
internasjonale konkurransen vi står i. Vi leverer nå et solid budsjett
for høyere utdanning og følger opp og fullfinansierer langtidsplanen
innen forskning og høyere utdanning. Gledelig kan vi nå konstatere
at vår forsknings- og utviklingsinnsats har passert 2 pst. av BNP,
og det viser at vår politikk, kombinert med veksten i næringslivet,
har gitt en kraftfull og historisk satsing på nyskaping og utvikling.
Dette er godt nytt, som setter norsk næringsliv og forskningsmiljøene
våre i bedre posisjon til å møte framtiden.
Det er liten tvil om at vi over
mange år, og også inn i 2018, har levert og leverer solide kunnskapsbudsjetter. Sånn
ruster vi ungene våre og velferden vår og trygger næringslivet for
den ukjente framtiden. Det er slutt på hvileskjær, sen innsats,
manglende yrkesfagsatsing samt kvantitet framfor kvalitet i barnehagene.
Kunnskapsbudsjettene styres nå av partier med store ambisjoner for
våre barn og Norges muligheter.
Presidenten: Det
blir replikkordskifte.
Mona Lill Fagerås (SV) [14:43:52]: 33 000 erfarne lærere
vil bli avskiltet med dagens regjering. Kompetansekravene er blitt
gitt tilbakevirkende kraft, og de lærerne som ikke får tatt etterutdanning
innen 2025, vil ikke lenger ha en godkjent utdanning. Hvordan regjeringen skal
klare å gjennomføre dette løftet med dagens tempo, er et spørsmål
jeg har til representanten Gudmundsen.
I tillegg: Finansieringen av denne
kompetansehevingspakken er, ifølge de lærerne jeg snakker med, urettferdig,
og den er slettes ikke fullfinansiert. Hva vil representanten si
til disse lærerne som nå blir ukvalifiserte, og som ikke har en
god finansieringsløsning på bordet for å få gjennomført de kravene
som Høyre i regjering stiller?
Kent Gudmundsen (H) [14:44:47]: Aller først vil jeg si at
kompetansekravene først og fremst er for at vi skal sikre en god
skole – at vi skal ha godt kvalifiserte lærere, og at vi skal få
færre ufaglærte som driver med undervisning. Det handler om å investere
for framtiden, gjennom kompetanse for kvalitet – som også var en
politikk de rød-grønne gjennomførte og sto bak både innholdet, finansieringen
og innretningen av, men som vi har styrket betydelig, ved å øke
både satsen og ikke minst den statlige andelen og også tredoblet
antallet lærere som får tilbud. Dette gjør at vi nå passerer 6 000
lærere bare i inneværende år som mottar tilbud om etter- og videreutdanning,
noe som er med på å gjøre at vi i løpet av en tiårsperiode med det
tempoet faktisk er oppe i så mye som 60 000 lærere som får videreutdanning.
Jeg vil minne representanten om at antallet som mangler påfyll,
er i overkant av 30 000. Jeg mener i så måte – kombinert med en
rekke andre viktige fag det er viktig å få et løft for innenfor
skolen – at vi er på god vei, og at vi har en god plan for nettopp
å nå de målene og sikre at barna våre får de beste forutsetningene
for en god skolegang.
Martin Henriksen (A) [14:45:55]: Representanten Gudmundsen
fortsetter trenden fra regjeringspartiene om å skryte av tiltak
andre har presset gjennom.
Det er interessant å se at Høyre
har hatt en slags retorisk glideflukt etter hvert som de blir presset
i utdanningspolitikken. Det har det siste året blitt stadig mer uklart
hva Høyre mener om lærere. Mantraet fra Høyre tidligere år har vært
at det ikke er flere lærere, men bedre lærere som er viktig – lærernes
faglige kompetanse. Et eksempel på det var da kunnskapsministeren
i valgkampen 2015, i debatt hos Utdanningsforbundet, ble spurt om
hva de tre viktigste tiltakene for skolen var i valgkampen. Han
nevnte verken tidlig innsats eller flere lærere. I dag, etter Kristelig
Folkepartis gjennomslag de siste årene, sier Høyre at man er for
flere lærere. Men Høyre argumenterer mot en lærernorm og har i sine
fem budsjettforslag ikke satt av midler til en eneste lærer. Det
er et retorisk skifte, ikke et skifte i politikk.
Derfor er spørsmålet: Hva er Høyres
politikk? Verken partiprogram eller egne forslag til statsbudsjett
tilsier at Høyre er for flere lærere i skolen.
Kent Gudmundsen (H) [14:47:02]: Jeg tror representanten Henriksen
har en ganske selektiv hukommelse. For det første har Høyre sagt
at det viktigste vi må gjøre, er å prioritere et kunnskapsløft blant
lærerne. Det har også lærerne selv ønsket. Syv av ti lærere har
hatt et ønske om dette i lang tid – ganske forståelig, all den tid
satsingen fra den rød-grønne regjeringen var nesten helt manglende,
og veldig, veldig mange lærere som ønsket å ta videreutdanning,
ikke fikk det. Det er ingen tvil om at forskning peker på at relasjonen
lærer–elev er noe av det viktigste man kan prioritere for å få et
kvalitetsløft i norsk skole.
Vi har aldri sagt at flere lærere
ikke er et gode, men når man som politiker skal prioritere for å
sikre et innholdsmessig løft, prioriterer vi selvsagt det viktigste først.
Da er det interessant å se på Arbeiderpartiets alternative statsbudsjett,
som ikke følger opp bl.a. sine egne lærerløfter om antall lærere.
Der man snakket om 3 000 i valgkampen, leverer man bare 1 000 nå
i dette alternative budsjettet. Man snakker mer om mat og om fysisk helse
og prioriterer de store pengene på alt annet enn kvalitet og innhold.
Martin Henriksen (A) [14:48:12]: Jeg mener representantens
svar her viser behovet for det Arbeiderpartiet har foreslått over
flere år, nemlig en lese-, skrive- og regnegaranti. Blant annet:
Når Arbeiderpartiet har snakket om flere lærere, har vi sagt 3 000
flere lærere i løpet av perioden. Det overoppfyller vi i vårt alternative
statsbudsjett nå, med 1 300 flere lærere i skolen.
Jeg vil gjerne takke representanten
for svaret, men det var ikke det jeg spurte om. Jeg spurte om hva
som er Høyres politikk – partiprogram eller statsbudsjett – hva som
tilsier at Høyre faktisk ønsker flere lærere i skolen, etter fem
statsbudsjett og ikke en eneste ny lærerstilling.
Nå har man gått med på et vedtak
om lærernorm, i et budsjettforlik. Det betyr at rekrutteringsutfordringen
vi ser i skolen, virkelig kommer til syne de neste årene. Da har
jeg lyst til å spørre representanten Gudmundsen og Høyre om hva
slags tiltak i statsbudsjettet han mener bidrar til å øke rekrutteringen
til lærerutdanningen og til å få ned det frafallet i lærerutdanningene
som vi ser nå.
Kent Gudmundsen (H) [14:49:13]: For det første mener jeg,
igjen, at representanten Henriksen har en ganske selektiv forståelse
av vårt statsbudsjett. Det som ble lagt fram, var en betydelig millionsatsing:
300 mill. kr for tidlig innsats, en økning fra 2017. Vi ønsker at
det skal være penger som kommunene skal få, slik at de som har skoen
på, kan innrette og målrette pengene, gjennom både mindre grupper,
flere lærere eller andre tiltak man mener er mest formålstjenlige.
For det handler om å sikre at skoleeier har handlingsrom til å skape en
bedre skole, og vi vet at det er ulike tiltak som kan virke inn
der.
Samtidig har vi altså fått til et
historisk løft. Jeg er veldig stolt av at vi fra de fire borgerlige
partiene har greid å få til tidenes innsats tidlig i barnetrinnet.
Det er utrolig viktig for at vi skal lykkes med å løfte ungene våre,
slik at vi senere ser at de kan fylle på og fullføre og bestå videregående
opplæring, og til syvende og sist – og det er det det handler om
– gi ungene våre de mulighetene som kreves for at de skal kunne
lykkes og få et godt liv.
Marit Arnstad (Sp) [14:50:29]: Vi er alle opptatt av økt
lærertetthet, men i diskusjonen om lærernorm er det mange av oss
som har vært litt i tvil. Vi har vært i tvil fordi vi er litt usikre
på: Betyr det at det blir økt læringsutbytte? Nei, sier Statistisk
sentralbyrå, som utga en rapport nå tidligere i uka. Kan det innebære
sentralisering? Ja, sier mange krefter, også departementet sjøl, forstår
jeg. Innebærer det en detaljstyring av skoler? Ja, sier skolelederne.
Er det et glitrende eksempel på at politikere ikke bestandig bedriver
forskningsbasert politikk? Ja, mener Høyres tidligere utdanningsminister Kristin
Clemet, som uttalte seg på Norsk Lektorlags årsmøte nylig.
Mange av oss ville ha ment at disse
problemstillingene hadde fortjent en bredere og bedre gjennomgang
før man eventuelt innførte en norm. Mitt enkle spørsmål er: Hvorfor
synes Høyre nå plutselig at det er et godt forslag å innføre en
lærernorm?
Kent Gudmundsen (H) [14:51:28]: Nå har vi i budsjettforliket
lagt inn at vi skal ha en tett evaluering og oppfølging av dette
vedtaket, og Høyre har også pekt på at det kan være særlige utfordringer
ved å gjennomføre normen, bl.a. med tanke på rekruttering av lærere.
Samtidig har de fire borgerlige
partiene også fått på plass ganske solide satsinger for rekruttering.
Jeg mener at bare det å innføre en masterutdanning for lærere og innføre
karakterkrav for opptak i seg selv har gjort at vi har sett en betydelig
styrking av lærerprofesjonens anseelse – bl.a. gjennom at Universitetet
i Tromsø, som har hatt et pilotprosjekt på akkurat dette i en del
år, har sett en rekordsøkning. Jeg er ganske sikker på at etter
hvert som masterutdanningen nå får gått seg til, vil vi se at langt
flere elever vil søke seg til læreryrket.
Vi har også bl.a. fått på plass
en stipendordning som gjør at man får 50 000 kr i stipend hvis man
fullfører en lærerutdanning på normert tid, man får ytterligere 50 000 kr
hvis man velger å søke seg inn mot barnetrinnet – der det er viktig
å sikre rekruttering – og man får ytterligere 50 000 kr hvis man
tar en jobb i Nord-Norge etter endt utdanning.
Presidenten: Replikkordskiftet
er over.
Marit Knutsdatter Strand (Sp) [14:52:48]: Takk til komiteen
for samarbeidet så langt. Det er ingen tvil om at «UFO-komiteen»
har en spennende periode i vente.
Å bearbeide statsbudsjettet har
vært en lærerik prosess, der vi må legge trykk på og dreie mot en
villet utvikling. Til grunn for Senterpartiets ambisjoner – for
barn og ungdom, barnehager og skoler, utdanningsinstitusjoner og
arbeidsplasser – ligger at vi har en solid kommuneøkonomi. Det er
der vi legger inn mest midler, mens vi i Kunnskapsdepartementets
budsjett legger på for mer spissede tiltak. Praktiske og teoretiske
interesser skal bli stimulert i like stor grad, og vi vil kjempe
for et reelt utdanningstilbud også for praktikere.
Det starter med læreren. Senterpartiet
tror på en tillitsbasert ledelse i skolesektoren. Vi vet at læreren
er viktig for elevenes læringsutbytte. Da må vi prioritere tillit og
kvalitet framfor resultat og målstyring. Det er altfor mye i skolen
som ikke kan bli målt. Elevers motivasjon og utvikling er ikke lineær
eller koordinert, den er individuell og uforutsigbar. Elevene vokser
og utvikler seg ulikt, og det må skolen ha rom for.
Ved å opprette flere lærerstillinger
får lærerne mer tid per elev. Dette sikrer bedre oppfølging i bl.a.
de grunnleggende ferdighetene lesing, skriving og regning, kombinert
med muntlige og digitale ferdigheter. Så må elevene få vite at ferdighetene
kommer til nytte i framtiden, da bl.a. digitaliseringen av hele
Norge er i gang.
Teknologiske framskritt gjør oss
verdensledende på flere felt. Det driver velferdssamfunnet og næringslivet framover.
Koding som valgfag i skolen virker å være vellykket. Det engasjerer
og utvikler elevenes digitale kompetanse. Vi satser videre på dette
i vårt alternative statsbudsjett.
Senterpartiet satser videre på et
reelt yrkesfagløft. Vi har i en årrekke arbeidet for bedre anerkjennelse
av praktisk kompetanse. Vi har foreslått mange tiltak for å heve
kvaliteten på fagopplæringen, fjerne hindringer i systemet og øke
elevenes motivasjon for nettopp å velge yrkesfag.
Frafallet i videregående opplæring
er for høyt. Det er størst frafall innen yrkesfagene. Vi mener skolen
skal ha et større ansvar for elevene i læretiden. Gjennom vekslingsmodellene
m.m. må skolene følge opp elevene fram til fagbrev. Derfor foreslår
Senterpartiet en egen tilskuddsordning for tettere oppfølging og
formidling av lærlinger ved den enkelte skole. Samlet legger vi
også en kvart milliard på bordet til et reelt yrkesfagløft.
I sammenheng med dette kommer utstyrsløftet
for ressurskrevende fag. Lite er så demotiverende som at utstyret
du møter i undervisningen, ikke holder tritt med det utstyret du
møter i arbeidslivet. Senterpartiet er stolte av gratisskoleprinsippet
og vil utjevne kostnadsforskjellene ved å øke utstyrsstipendet.
For at opplæringen skal være relevant, er det viktig at elevene
får bruke oppdatert utstyr. Senterpartiet foreslår videre en egen
pott som skolene kan søke om tilskudd fra til særskilt kostnadskrevende
utstyr.
Arbeidsmarkedet trenger fagskoler.
Senterpartiet mener fagskolene skal ha høyere prioritet. Utdanningene
bør ha studiepoeng og anerkjennes som høyere fagutdanning. Senterpartiet
mener at arbeidslivet har behov for at flere tar denne utdanningen,
samtidig som at utdanningen egner seg for flere enn dem som finner
veien dit i dag. Det eksisterer heller ikke relevante fagskoleutdanninger
for alle bransjer som etterspør fagfolk. Det tar vi på alvor og
ønsker å skru opp antall studieplasser, og vi setter av midler til
1 000 nye fagskoleplasser. Dette er en del av Utdanning for framtida.
Utdanning, forskning og innovasjon
skal drive utviklingen av landet framover. Senterpartiet prioriterer
nye studieplasser i UH-sektoren, regional innovasjon og forskning.
Vi satser f.eks. på IKT, luftfart, musikkterapi og medisin. Studentene
trenger vilkår for å kunne gjennomføre de studietilbudene som vi
satser på.
Senterpartiet prioriterer studentvelferd
gjennom både flere boliger og større satsing på helsetjenester enn det
regjeringen har. Kunnskapsaktører for framtiden fortjener gode rammevilkår,
og det vil Senterpartiet jobbe for å gi dem.
Senterpartiet fremmer et budsjett
som tar teoretiske og praktiske ferdigheter på alvor. Vi vil ta
hele landet i bruk, tilføre arbeidslivet den arbeidskraften det
trenger, og sist, men slett ikke minst ha et tilbud der det er rom for
alle elever med trykk på og dreining mot lik verdsetting av praktikere
og teoretikere.
Med dette tar jeg opp de forslagene
som Senterpartiet er med og fremmer i innstillingen.

Presidenten: Representanten
Marit Knutsdatter Strand har tatt opp de forslagene hun refererte
til.
Det blir replikkordskifte.
Aleksander Stokkebø (H) [14:58:06]: Siden Høyre kom i regjering
har vi vært opptatt av å skape en kunnskapsskole med mer læring
og større muligheter for norske elever. Det har vi gjort ved å prioritere
det viktigste først: tidlig innsats og flere gode lærere. Men der Høyre
i regjering rigger Norge for å møte framtidens kompetansebehov,
vil Senterpartiet reversere. Vi har innført femåring masterutdanning,
som lærerne selv etterspurte, og som vil bety mer praksis, faglig
fordypning og digital kompetanse. Senterpartiet vil reversere. Vi
har innført nye karriereveier for lærerne i klasserommet, såkalte
lærerspesialister, som lærerne selv er fornøyd med. Senterpartiet
vil reversere og kutte.
Hvordan mener representanten Knutsdatter
Strand at Senterpartiets reverseringspolitikk i skolen er det rette
for å møte morgendagens behov for mer kunnskap?
Marit Knutsdatter Strand (Sp) [14:59:00]: Takk for spørsmålet.
Det er imponerende å høre at Høyre har lest vårt alternative statsbudsjett
til punkt og prikke, samtidig som man mener at det vi gjør, er å
reversere. Jeg er helt uenig. Det vi gjør er å satse. I motsetning
til Høyre anerkjenner vi ett av problemene som kan bli det største
for norsk skole i tiden som kommer, nemlig lærermangel. Der hvor
Høyre svarer med at det skal bli vanskeligere å gjennomføre utdanningen
– femårig masterutdanning, det skal bli vanskeligere å komme inn
og firerkrav i matematikk – der pedagogikkstudentene selv sier at
skolepoeng hadde vært en mye bedre løsning, svarer Senterpartiet
med å høre på dem. Og når det gjelder avskiltingen av tusenvis av
lærere, mener vi det er det motsatte av å satse på tillit og kvalitet.
Det er det motsatte av å ta elevenes behov på alvor. For det er nettopp
læreren som er nøkkelen til at elevene skal lære.
Aleksander Stokkebø (H) [14:59:59]: Jeg merker meg at representanten
ikke svarer på spørsmålet. Jeg merker meg at Senterpartiet er så
ivrige etter å reversere og kutte at de ser bort fra kunnskap og
bort fra rapporten som kom i dag, som viser at lærerspesialistordningen
har fungert. Lærerne og skolene er godt fornøyd, rektorene oppgir
at det blir bedre kultur for læring, og at ordningen bidrar til
at flere gode lærere ønsker å bli i klasserommet. Derfor har regjeringen
foreslått å utvide ordningen. Men Senterpartiet vil reversere og
kutte, så jeg skal spørre representanten igjen: Hvorfor vil Senterpartiet
kutte en ordning, en attraktiv karrierevei, som bidrar til rekruttering,
og som kan motvirke at lærerne søker seg bort fra skolen?
Marit Knutsdatter Strand (Sp) [15:00:42]: Jeg må innrømme
at jeg ikke har rukket å lese rapporten som ble lagt fram i dag,
men Senterpartiet har også oppfattet at det er altfor mange ufaglærte
inne i spesialundervisningen. Når elevene har krav på og får tilbud
om spesialundervisning, er det ikke faglærte og kompetente pedagoger
som møter dem. Det er nødvendigvis ufaglærte som må fylle det gapet
Høyre har laget i skolen, der vi mangler kompetente lærere. Vi trenger
nettopp lærere med tid og tillit, slik at man ikke trenger å ha
elever som faller utenfor klasserommet, som det ikke er rom for innenfor
klassens fire vegger, og som trenger lærerspesialister. Så får vi
ta tak i dette. Jeg håper at Senterpartiet får gjennomslag for flere
av sine gode tiltak – og at representanten Stokkebø kan se på tiltakene
våre, ikke bare kuttene våre.
Roy Steffensen (FrP) [15:01:49]: Jeg vil også gratulere representanten
Marit Knutsdatter Strand med et bedre budsjett i opposisjon enn
i posisjon. Jeg registrerte at representanten sa at man i en årrekke
har arbeidet for ganske mange tiltak, og det ble nevnt en del fra
talerstolen, bl.a. satsing på yrkesfag. Da har vi lærlingtilskuddet, som
vi har økt med ca. 21 000 kr per kontrakt i vår periode, mens det
så å si sto stille under forrige regjering. Vi har skjerpet kravet
om bruk av lærlinger for å vinne offentlige anbud. Dette har det
vært snakket om lenge, men vår regjering gjennomfører det. Så ble
det også fra talerstolen nevnt flere studentboliger. Der leverer
vi godt over dobbelt så mye som den forrige regjeringen.
Så mitt spørsmål er, siden Senterpartiet
sier de har jobbet i en årrekke for å få til disse tingene: Var
det SV eller Arbeiderpartiet som begrenset dere i regjering?
Marit Knutsdatter Strand (Sp) [15:02:48]: Det er alltids
hyggelig å høre at Fremskrittspartiet ser tilbake på den tiden da
det var rød-grønn regjering. Den tiden var Senterpartiet også godt
tilfreds med. Vi opplever det sånn at i dagens storting er det nettopp
opposisjonen som fortsatt driver fram tiltakene i skolen. Vi er
også for økt lærlingtilskudd, vi er for krav om lærlinger i anbud, og
vi legger trykk på enda flere studentboliger enn det regjeringen
legger opp til i sitt budsjett. Det kan være begrensninger og forhandlinger
i en regjering. Det kjenner jo representanten og Fremskrittspartiet
godt til når de nå er med og gjennomfører en lærernorm – som nettopp
er det Senterpartiet har vært redd for, nemlig en sentraliserende
politikk, som Fremskrittspartiet er med og støtter i regjering.
Presidenten: Replikkordskiftet
er omme.
Mona Lill Fagerås (SV) [15:03:59]: SV vil gjøre overfylte
klasserom til historie. Skal vi løfte norsk skole til det nivået
elevene våre fortjener, må lærerne få mer tid til hver enkelt elev.
Flere lærere vil bedre kunne se og følge opp hver enkelt elev, og
de vil ha bedre mulighet for å skape et godt og inkluderende skolemiljø
for alle. Med flere elever i klassen får læreren mindre tid per elev.
Mindre tid per elev betyr at undervisningen i mindre grad blir tilpasset
den enkelte. Skoleflinke elever får ikke nok utfordringer, og det
blir mindre tid til å følge opp de elevene som sliter. Når elevene
sliter i grunnskolen, øker risikoen for frafall i løpet av videregående skole.
Prioriteringer tidlig i livet får altså konsekvenser hele livet.
I prinsippet er det bred enighet
om at det trengs flere lærere. Men det er stor uenighet om hvordan
vi skal komme dit. Regjeringen Solberg har så langt bevilget 1,3 mrd. kr
for å øke lærertettheten på 1.–4. trinn, noe som må bety at de anser
dette som viktig. Problemet er imidlertid at satsingen ikke virker.
Lærertettheten i skolen har gått ned, og midlene går åpenbart ikke
dit de skal.
Flere lærere vil bedre kunne se
og følge opp hver enkelt og ha bedre mulighet for å skape et godt
og inkluderende skolemiljø for alle. Det er gledelig at Kristelig
Folkeparti nå drar i samme retning, og budsjettavtalen med regjeringen
er et viktig skritt i rett retning. Men kampen for økt lærertetthet
er ikke over med dette, for motkreftene er store. Jeg registrerer
at både statsministeren og kunnskapsministeren bidrar til å skape
usikkerhet om regjeringens vilje og evne til å implementere ordningen.
Samtidig som Kristelig Folkeparti
skal ha ros for å ha dratt i land økt lærertetthet, registrerer
jeg at Kristelig Folkeparti har betalt en høy pris. Kristelig Folkeparti godtar
dagens kompetansekrav og innføringen av krav om 4 i matematikk for
å komme inn på lærerutdanningen. Utdanningsdirektoratets statistikk
om grunnskolen viste oss i forrige uke at 5,6 pst. av lærerne i
norsk grunnskole ikke oppfyller kompetansekravene for tilsetting.
De er altså ufaglært. Norsk skole skriker etter kvalifiserte lærere,
og for lærerrekrutteringen i Nord-Norge, der lærermangelen er størst,
er antallet tomme studieplasser dramatisk. Da er det meningsløst
at regjeringen stenger døra til lærerutdanningen for motiverte elever
med høy snittkarakter som ønsker å bli lærere. Bare i år står 415
studieplasser ledig. Flere enn SV burde være urolige for at så mange
plasser står ledig, og det er nærliggende å tro at dette skyldes
firerkravet i matematikk. Hvor mange lærertalenter norsk skole går
glipp av, og hvor mange studenter som velger andre utdanninger på
grunn av dette kravet, uten at snittet skal hensyntas, er det vanskelig
å finne tall på. Tall fra ministeren sier i alle fall at i år er
det 284 stykker som ønsker å starte utdanningen, og som er så interessert
at de tar forkursprøven, men de kommer ikke inn. Plassene er der.
Er det virkelig bare 4-karakteren
i matematikk som avgjør om man er skikket til å være en god lærer?
Jeg vil si det så sterkt som at dette er en høyst uansvarlig politikk.
SV mener at firerkravet må fjernes. Rekrutteringsarbeidet må intensiveres.
I tillegg: Å avskilte 33 000 lærere i en situasjon der 5,6 pst.
av lærerne er ufaglært, er mildt sagt meningsløst.
Jeg tar opp forslagene fra SV.
Presidenten: Representanten
Mona Lill Fagerås har tatt opp de forslagene hun refererte til.
Det blir replikkordskifte.
Mathilde Tybring-Gjedde (H) [15:09:22]: For to uker siden
var vi begge på PIRLS-konferansen i Stavanger. Der fikk vi vite
at elevene leser mye bedre etter innføring av Kunnskapsløftet, med
høyere læringstrykk på de grunnleggende ferdighetene. Da er det
interessant å huske at Øystein Djupedal fra SV i 2007 innrømte at
SV hadde tatt for lett på dette med kunnskap, og at de ikke hadde
prioritert at elevene skulle lære norsk, matte og engelsk grundig.
Nå virker det som om SV går baklengs inn i framtiden, for det er
mye snakk om fysisk aktivitet, flere lærere og kulturtilbud som
skal inn i skolen. Blant annet er det i deres alternative budsjett
satt av 3 mrd. kr til mer frukt og grønt og skolemat. Men det er lite
snakk om innholdet i dagens undervisning, kompetansen til lærerne
og det faglige fellesskapet på hver enkelt skole. Det var ganske
tydelig da representanten Fagerås sa til Utdanningsnytt at tidlig
innsats ikke er å prioritere lærerspesialister i de første klassene,
og at ordningen er omdiskutert.
Kan representanten Fagerås forklare
hva som er så diskuterbart med flere karriereveier i skolen og høyere satsing
på flere lærerspesialister?
Mona Lill Fagerås (SV) [15:10:32]: Jeg takker representanten
Tybring-Gjedde for at jeg får mulighet til å snakke om heldagsskolen.
Når SV sier at vi vil ha mer skolemat, og at vi vil ha mer fysisk
aktivitet, sier vi samtidig at vi ønsker å gi lærerne tid og ressurser
til dette, vi ønsker å utvide skoledagen. Dagens skole ønsker vi
skal bli mer praktisk og mer variert. Vi tror at det f.eks. vil føre
til at færre dropper ut av videregående skole, og vi tror virkelig
at det er slik framtidens skole bør være.
Vi er ikke imot kompetansekrav.
Vi er imot tilbakevirkende kraft, vi er imot det som regjeringen
gjør, nemlig å fortelle dagens lærere at de ikke duger lenger. Hvilken
annen yrkesgruppe opplever å bli fortalt at de ikke lenger duger?
Det er det regjeringen gjør.
Mathilde Tybring-Gjedde (H) [15:11:37]: Det er 10 000 elever
som går ut av grunnskolen uten å kunne lese, skrive og regne skikkelig,
og skolen klarer ikke å utjevne sosiale forskjeller. Jeg forstår
det slik at SVs viktigste tiltak mot dette er å bruke 3 mrd. kr
på bl.a. skolemat og frukt og grønt. Det mener jeg er feil prioritering.
Så har representanten snakket en
del om det å ha en tillitsreform og å ha tillit til lærerne i skolen.
Jeg har litt problemer med å skjønne hva SV legger i det. Høyre
er opptatt av at lærerne skal ha kompetanse og handlingsrom til
å utvikle gode undervisningsopplegg – et profesjonsfellesskap. Vi
vil slanke læreplanene for å ha mer dybdelæring og redusere tidstyvene
i skolen. Jeg merker meg at det eneste SV egentlig foreslår når
vi diskuterer dette, er å fjerne nasjonale prøver. Ellers er SV
først i køen for å foreslå flere ting som skal inn i skolen, som f.eks.
fysisk aktivitet. Senest i denne budsjettinnstillingen kritiserer
SV regjeringen for å fjerne et rapporteringskrav om å kartlegge
utdanningen til SFO-ansatte.
Mitt spørsmål er om representanten
kan nevne tre konkrete rapporteringskrav som de ønsker å fjerne
for å gi mer tillit til lærerne.
Mona Lill Fagerås (SV) [15:12:38]: Det er ikke tvil om at
vi ønsker en tillitsreform i norsk skole. Det er nettopp fordi at
vi ønsker at læreren skal få mer tid i klasserommet. Det som inngår
i reformen, er mindre målstyring og mer praktisk og variert undervisning.
Vi ønsker at læreren skal bruke tid i klasserommene. Jeg har lyst til
å peke på det som Barneombudet sier, de har gjort mange undersøkelser
på spesialundervisningen, og det viser seg at de svakeste elevene
får de minst erfarne lærerne. Dette er en helt feil utvikling. Derfor
ønsker vi flere lærere inn i klasserommene. Det er nettopp det rektorene
svarer når de får spørsmål om virkningen av de 600 nye lærerne inn
i grunnskolen, som Kristin Halvorsen bevilget penger til. Jo, det
ble en bedre spesialundervisning, og ungene fikk undervisningen
i klasserommet … (presidenten avbryter).
Mathilde Tybring-Gjedde (H) [15:13:46]: Mer praktisk, variert
undervisning er vi for, derfor satser vi nå på kompetansen til lærerne
og på femårig masterutdannelse, sånn at man lærer mer varierte pedagogiske
metoder. Tid i klasserommet er vi for, nettopp derfor lager vi flere
karriereveier, slik at lærerne faktisk ikke må ut av klasserommet
dersom de ønsker å ta etter- og videreutdanning og gjøre noe annet
i skolen.
Du svarer fortsatt ikke på mitt
spørsmål, som er: Kan du nevne tre konkrete rapporteringer rundt
dokumentasjonskrav som SV mener vi må fjerne for å ha mer tillit til
lærerne?
Presidenten: Presidenten
minner om at talen skal rettes til presidenten.
Mona Lill Fagerås (SV) [15:14:23]: Jeg har selv jobbet som
lærer i 17 år, og jeg opplever at mer og mer av tiden jeg hadde
som lærer, måtte brukes til å skrive rapporter – jeg måtte sitte
på et overfylt lærerrom og skrive rapporter. Det var egentlig ikke
det jeg i utgangspunktet utdannet meg til. Jeg utdannet meg til
lærer fordi jeg ønsket å bruke tid i klasserommet på å undervise
elevene og på å gi tilpasset opplæring. Hvordan skal det være mulig
å gi tilpasset opplæring med de overfylte klasserommene som Høyre
tydeligvis går inn for? Nå må de visst innføre en lærernorm som
de er imot og ikke har tro på. Men det har SV tro på, derfor var
det å få innført en lærernorm en av våre hovedsaker i årets valgkamp.
Hans Fredrik Grøvan (KrF) [15:15:33]: I budsjettinnstillingen
foreslår SV å overføre tid fra skolefritidsordningen til skoledagen.
Ser SV ingen utfordringer med å innføre en heldagsskole som medfører
at barn får minst like lang arbeidsdag som voksne, og at skolen overtar
mer av det ansvaret som foreldrene har i dag?
Mona Lill Fagerås (SV) [15:15:56]: SV ser på hvordan familiene
fungerer i dag. De aller, aller fleste familiene er nødt til å sende
ungene sine på SFO. Derfor vil vi inkludere mer av skoledagen i
SFO, bl.a. ønsker vi at leksene skal være gjort når elevene kommer
hjem, sånn at elevene skal ha det akkurat sånn som foreldrene har det
– når de kommer hjem, har de fri.
Det som skjer i dag, Grøvan, er
at når elevene kommer hjem og har spist middag, må de begynne på
en ny runde med lekser. Det er et tydelig krav fra SV at vi ønsker
at de skal få slippe det, og at skoledagen blir lagt opp sånn at
den er tilpasset moderne familier.
Presidenten: Presidenten
minner fortsatt om at det er presidenten som skal tiltales – sånn
er det.
Replikkordskiftet er avsluttet.
Grunde Almeland (V) [15:17:05]: Vi står overfor store utfordringer
i tiden som kommer, og det er de som går på skolen i dag, som skal
løse mange av dem. Derfor trenger vi verdens beste skole. Vi må
gi barna som vokser opp i dag, en mulighet til å hevde seg i et
nytt og annerledes arbeidsmarked. Vi må ha ambisjoner for alle elever,
og vi må ha et mangfold i utdanningstilbudet. Derfor må vi også
ha rom for private aktører som har nye metoder for læring, og som
tilbyr noe annet enn det offentlige.
Mangfold handler også om folkehøyskoler,
som er redningen for mange skoletrøtte ungdommer som ikke helt vet
hva de skal bli, eller som gjerne vil satse på kreative sider av
seg selv. For Venstre var det derfor viktig å rette opp kuttet i
støtten til folkehøyskolene.
Læring skjer gjennom hele livet,
og vi har alle behov for påfyll av kunnskap. Begrepet «livslang
læring» er hult uten en offensiv satsing på voksenopplæringen og
studieforbundene.
For Venstre er læreren det aller
viktigste for elevenes læring. Det har ikke så stor betydning om
man går i en stor eller liten klasse, på en stor eller liten skole.
Det som betyr noe, er om man har en dyktig lærer. Derfor satser vi
på lærerne. Vi har styrket lærerutdanningene med en femårig master
og gjennom flere år satset på kvalifisering og videreutdanning.
Nå legger vi på 200 mill. kr ekstra til videreutdanning og kvalifisering.
Men vi er langt fra i mål. Antallet ukvalifiserte lærere i skolen
har økt. Med lærernormen er satsingen på lærerne enda viktigere.
Venstre ønsker flere lærere i skolen, men vi er opptatt av at de
har nødvendige kvalifikasjoner.
Det haster med å rekruttere flere
lærere til skolen. Vi må lokke lærere som er i andre yrker, tilbake
til skolen, og det må bli mer attraktivt å stå lenger i jobb. Vi
trenger flere studieplasser, og vi må gi nyutdannede lærere bedre
oppfølging, slik at de velger å bli i skolen framfor å forsvinne
til andre yrker.
Vi må også styrke laget rundt læreren.
Derfor har Venstre gjennom mange år satset på skolehelsetjenesten.
Skolebibliotekaren kan også være en viktig ressurs for lærere og
elever. Jeg er derfor glad for at regjeringen – etter forslag fra
Venstre – skal se på den svenske ordningen med kompetansetilskudd
for å stimulere til ansettelse av flere skolebibliotekarer.
Norsk skole står midt i en digital
revolusjon. Mens store deler av det norske samfunnet i større eller
mindre grad har blitt digitalisert, henger mange skoler etter. Framtidens
skole skal utdanne elever i en stadig mer digitalisert hverdag.
Kravene til forståelse og kompetanse på IKT er økende, og vi må
henge med. Derfor vil Venstre ha en betydelig satsing på IKT i skolen.
Vi har store ambisjoner og foreslo en hel uketime i grunnskolen
i vårt alternative budsjett, men vi er glade for at vi får styrket satsingen
på programmering.
Vi er veldig fornøyd med at vi
får til et løft for digitale læremidler, i form av etablering av
en ny nasjonal arena for digitale læremidler, takket være midler
Venstre kjempet igjennom i arbeidet med budsjettforliket. Det vil
bidra til mer innovasjon blant utviklerne og et bedre tilbud til
elevene. Det er et stort behov for programmerere, spesielt innenfor
datasikkerhet. Venstre er derfor veldig godt fornøyd med å bidra
med 500 flere studieplasser innenfor IKT. Videre styrkes IKT-kompetansen med
flere stipendiater.
Vi trenger et løft for høyere utdanning,
og for Venstre var styrkingen av basisfinansieringen for UH-sektoren, Universitets-
og høgskolesektoren, med 100 mill. kr viktig. Vi styrker også forskningen
med 50 mill. kr ekstra til muliggjørende teknologier, 50 mill. kr
til næringsforskning, 50 mill. kr til bestandsforskning, kunnskapsløft for
havet, osv.
Fordi vi trenger mer kunnskap på
alle områder, styrker vi også de frie forskningsinstituttene med
25 mill. kr.
Venstre sørger nå for at vi får
etablert en fleksibel utdanning for religiøse ledere ved Universitetet
i Oslo. Med dette kan man utdanne imamer i Norge, imamer som kjenner
norske verdier og norsk kultur, og som vil ha større forståelse
for hvilket samfunn de er en del av. Et bredt flertall i Stortinget
har stilt seg bak Venstres forslag, og nå har vi sikret nødvendig
finansiering for å komme i gang.
Jeg vil avslutte med å løfte fram
viktigheten av en god barnehage. Venstre sa i valgkampen at alt
starter i skolen, men årene i barnehagen er utrolig viktige. Derfor
er vi glade for at vi også får til en solid satsing i barnehagen.
Presidenten: Det
blir replikkordskifte.
Nina Sandberg (A) [15:22:20]: Nylig hadde Adresseavisen en
sak der det gikk fram at forholdstallet mellom elever og lærere
har stått ganske stille de siste årene, antallet elever per lærer
har gått svakt ned. Leder i Venstre, Trine Skei Grande, uttalte
da i en kommentar at dette var tall som hun ville ta med seg inn
i regjeringsforhandlingene, «fordi det å sørge for flere kloke,
gode og kvalifiserte lærere er det viktigste vi kan gjøre for elevene
våre».
Jeg vil gjerne stille representanten
Almeland fra Venstre disse muligens høyst aktuelle spørsmålene:
Hvis partiet Venstre hadde styrt Kunnskapsdepartementet, hva ville
et slikt statsrådsskifte ha betydd? På hvilken måte ville en kunnskapsminister
fra Venstre sette sitt preg på utdannings- og forskningspolitikken?
Grunde Almeland (V) [15:23:13]: Jeg skal ikke stå her og
forskuttere hva som kommer til å skje i forhandlingene, men jeg
kan si at for Venstre er det viktig å sørge for at man også har
et tilstrekkelig antall gode lærere der det er behov for det. Man
ser også i Venstres forslag at økt lærertetthet er et tema vi er
opptatt av. Men det viktigste for Venstre er at vi sørger for en
styrking av videreutdanningssatsingen vi har for lærerne, og ikke minst
at vi sørger for at de ressursene som er i skolen i dag, får tilstrekkelig
kompetanse – tilstrekkelig formell kompetanse også – til å kunne
sørge for et godt læringsmiljø for de elevene som i framtiden skal
møte et utfordrende arbeidsmarked.
Nina Sandberg (A) [15:24:10]: Jeg har også bitt meg merke
i at Venstre gikk til valg på mottoet «Alt starter i skolen», men
at Almeland nå modererer det utsagnet lite grann, for jeg hadde
tenkt å spørre om det egentlig gjør det. Representanten Almeland
var nå litt inne på hva som er Venstres syn på barnehage og tidlig
innsats på utdanningsfeltet, men jeg kunne tenkt meg å høre litt
mer om det.
Grunde Almeland (V) [15:24:33]: Det er riktig at dette var
et av våre slagord i valgkampen, men for Venstre har barnehagen
alltid vært en naturlig del av utdanningsløpet. En god barnehage
med kompetente pedagoger er viktig for å sikre barn en god start
på livet og ikke minst for å sørge for at vi klarer å utjevne forskjeller,
slik at alle kan komme inn i skolen på mest mulig like fot, for
å klare å mestre skolehverdagen, som for mange er svært utfordrende.
Vi er veldig stolte av at vi har
fått til en videre satsing på bl.a. gratis kjernetid. Det skal sikre
at barnehagen faktisk er tilgjengelig for alle.
Turid Kristensen (H) [15:25:35]: Venstres representant Grunde
Almeland var i sitt innlegg opptatt av dette med kvalifiserte lærere,
og som vi hørte tidligere her i dag, innførte regjeringen en ordning
med lærerspesialister i grunnskolen i 2015. Målet med lærerspesialistordningen
er todelt. Det er både å ha en attraktiv karrierevei for lærere
og også å motvirke at dyktige lærere velger seg bort fra skolen
– et tiltak for å beholde dyktige, kvalifiserte lærere i skolen
til det beste for norske elever.
Det er ansatt 300 lærere som lærerspesialister
siden ordningen ble innført, neste år vil ytterligere 300 bli ansatt,
og det vil også omfatte begynneropplæring i skolen. Målet er å ha
2 500 lærerspesialister innen 2025.
Rektorene oppgir i en ny rapport
at ordningen har bidratt til å gi god undervisning og en felles
kultur for læring og fungerer bra. Jeg kunne godt tenke meg å høre om
Venstres representant er enig i at det er viktig å ha en fortsatt
satsing på lærerspesialister, og om Venstre har noen tanker om hva
som kan bidra til å gjøre ordningen enda bedre.
Grunde Almeland (V) [15:26:38]: Venstre er veldig positive
til at det eksisterer flere karriereveier i skolen. Det er ikke
minst viktig for å motivere lærere, som representanten sier, til
å bli stående i læreryrket, og at det oppleves som at man kan utvikle
seg.
Det er veldig positivt at det finnes
ordninger der man har mulighet til å spesialisere seg mens man samtidig fortsatt
er i klasserommet. Denne ordningen er Venstre positive til.
Det er lagt fram en evaluering
av NIFU og NTNU Samfunnsforskning som peker på flere ting som også
vi mener er viktige for å sikre at ordningen forbedres, særlig med
sikte på å dele kunnskapen som lærerspesialistene får, med hele
kollegiet. Det er også noe som må løftes videre.
Nicholas Wilkinson (SV) [15:27:47]: Kristelig Folkeparti
har heldigvis overkjørt Høyre, Fremskrittspartiet og Venstre og
skal sikre økt lærertetthet i norsk skole. Det feirer SV. Men vi
er bekymret for tilgangen på lærere. Nå står skoleplasser tomme
fordi Venstre sammen med regjeringen har bestemt at om man har 4
i matte, får man ikke lov til å bli norsklærer, selv om man er best i
norsk i hele Norge.
I tillegg skal de altså avskilte
33 000 lærere ved å gi kompetansekrav tilbakevirkende kraft. Fasiten
til politikken er det som representanten selv viste til, nemlig
at andelen ufaglærte lærere i skolen øker og nå er på 5,6 pst. Når
vi har politikk som ikke virker, er det ett svar på det, og det
er å endre politikken og kaste ut regjeringen – ikke å gå inn i
regjering sammen med Fremskrittspartiet og Høyre.
Representanten Skei Grande sa i
høringen at lærerne ikke har den samme stoltheten i å øke kompetansen
sin som andre yrkesgrupper. Venstre har tydeligvis møtt andre lærere
enn jeg har, men jeg lurer på om Venstre mener det f.eks. er Steffen
Handal, som leder Utdanningsforbundet, eller superlærer Håvard Tjora
som ikke har respekt for kompetansen i skolen.
Grunde Almeland (V) [15:28:58]: For Venstre handler dette
om det beste for barna. Vi har ansvaret for at barna som går på
skolen i dag, får de beste forutsetningene for å møte et svært utfordrende
framtidig arbeidsmarked. Vi i Venstre har full tillit til at lærerne
får til dette. Når det kommer til lærernes kompetanse, har Venstre
kjempet for nettopp å sikre at det er tilstrekkelige midler til
videreutdanning, sånn at de gode ressursene som allerede er i skolen
i dag, skal få mulighet til videreutvikling og påfyll.
Det er også viktig å påpeke at
når vi i dag har mangel på kvalifiserte lærere, er det nettopp de
mer sårbare gruppene, de elevene som mottar spesialundervisning, som
ofte får tilgang til dem uten nødvendig formell kompetanse.
Presidenten: Dermed
er replikkordskiftet over.
Hans Fredrik Grøvan (KrF) [15:30:21]: Kristelig Folkeparti
vil bygge samfunnet på det verdigrunnlaget som er nedfelt i vår
kristne og humanistiske kulturarv. Disse verdiene tar utgangspunkt
i hvert enkelt menneskes uendelige verdi, vårt kollektive og personlige
ansvar for hverandre og ønsket om å ta vare på miljø og livsgrunnlag
for kommende generasjoner.
Familien er barnets grunnleggende
og viktigste fellesskap og må derfor styrkes. Skolen skal stå sammen med
hjemmet for å danne og utdanne elevene og ruste dem for livet.
Barnehagen skal være et trygt og
godt sted å være for små barn, et sted der barnet får utvikle seg
gjennom lek, samspill og kreativ utfoldelse. Det aller viktigste
for kvaliteten på barnehagetilbudet er at det er nok voksne i barnehagen.
Derfor vil Kristelig Folkeparti arbeide for at det skal være en
norm som sikrer at det til enhver tid er maks tre små barn per voksen
og maks seks store barn per voksen i alle barnehager. I kombinasjon
med denne bemanningsnormen vil Kristelig Folkeparti ha en barnehagelærernorm
på 50 pst. I vårt alternative budsjett foreslo vi en slik bemanningsnorm
og en barnehagelærernorm innført fra 2018.
En lærer må ha tid til å se og
støtte hver enkelt elev. Høyere lærertetthet gir mer tid til hver
elev og bedre muligheter til å tilpasse opplæringen og gi alle den
hjelpen og oppfølgingen de har behov for. Derfor prioriterte Kristelig
Folkeparti i forrige periode flere lærere for de minste elevene,
og derfor var en lærernorm på skolenivå et av de høyest prioriterte
kravene fra Kristelig Folkepartis side inn i budsjettforhandlingene.
Høy lærertetthet må starte fra 1. klasse, slik at en tidlig kan
sette inn ekstra hjelp der det trengs. I dag får mange hjelp for
sent, og det settes inn klart mest spesialundervisning på ungdomstrinnet.
Det er stikk i strid med det vi vet om betydningen av tidlig innsats.
Vi må bort fra en vente-og-se-holdning og sørge for at ekstra innsats
settes inn fra år én.
Gjennom budsjettforliket med regjeringspartiene
og Venstre får vi nå en lærernorm som fases inn over to år, med
en lærertetthet på 16 elever på 1.–4. trinn og 21 elever på 5.–10. trinn
fra 2018 og deretter 15 og 20 på henholdsvis 1.–4. og 5.–10. trinn
fra 2019. En lovfestet minstenorm for lærertetthet sikrer at alle
elever får tilgang til skolens viktigste ressurs, som er læreren.
Kristelig Folkeparti vil at barn, uansett hvor de bor i landet, skal
sikres bedre og mer lik tilgang på denne ressursen. Innføringen
av en lærernorm på skolenivå er en historisk seier for norsk skole.
Dette er etter Kristelig Folkepartis oppfatning den største reformen
på mange år og vil sikre at barna våre blir sett og ivaretatt –
fra de er ivrige førsteklassinger og gjennom en for mange krevende ungdomsskoletid.
Flere lærere vil legge til rette for at vi får en skole som ser
hele mennesket.
Flere har etterlyst dokumentasjon
på at færre elever per lærer nytter og gir effekt. Vi har bl.a.
forskning fra USA som konkluderer med at nettopp klassestørrelse har
stor betydning for langtidseffekten av undervisningen for elevene.
Det samme ser vi i Sverige. Her hjemme ser vi at lav lærertetthet
gir mindre tilpasset opplæring og økt behov for spesialundervisning.
Ser vi på de siste PISA-tallene, ser vi at Estland snart er på nivå
med Finland når det gjelder resultater. En av de viktigste årsakene
til det er nettopp at Estland har satset på lærertetthet. Tidligere
i høst erkjente også OECD at klassestørrelse har læringseffekt.
Hovedpoenget med flere lærere er
at det skal være mulig for skolene å organisere skolehverdagen til
beste for barna på en fleksibel måte, der utgangspunktet er færre
elever per lærer, og at man kan ta i bruk varierte undervisningsmetoder
for å kunne gi mer tilpasset opplæring. Jobben for å ta i bruk det
nye handlingsrommet lærernormen gir, må nå skolene og lærerne gjøre.
Det må også gjøres en jobb med
gode tiltak for å rekruttere flere lærere og for å få flere lærere
til å bli lenger i yrket. Jeg ser fram til samarbeid med regjeringen
og andre partier for å sikre at vi i framtiden har et læreryrke som
er attraktivt, både for studenter som skal velge utdanning, og for
erfarne lærere med hensyn til å stå lenger i jobb.
For mange barn gruer seg til neste
skoledag av frykt for å bli mobbet. 40 000–60 000 barn og unge utsettes for
mobbing ukentlig. For mange er mobbing forbundet med skyld og skam.
Vi vet at jo lenger mobbingen foregår, jo større er risikoen for
varige fysiske og psykiske skader. Kristelig Folkeparti er derfor
svært glad for at vi nå har fått innført mobbeombud i hvert fylke
– at det kommer på plass sammen med de andre tiltakene mot mobbing,
som nå ligger i budsjettet.
Nils T. Bjørke hadde her
teke over presidentplassen.
Presidenten: Det
vert replikkordskifte.
Leif Audun Sande (A) [15:35:39]: Som Martin Henriksen sa,
er Arbeidarpartiet veldig fornøgd med at Kristeleg Folkeparti klarte
å få gjennomslag for fleire lærarar. Samtidig har me registrert
at dei måtte gje seg på krav som dei hadde: å få fjerna kompetansekrav
som er gjeve tilbakeverkande kraft og å få vekk kravet om karakteren
4 i matematikk for å kome inn på lærarstudiet.
Då har me eit spørsmål: Kan representanten
Grøvan utdjupe varigheita på den avtalen, kor lang tid ein har bunde
seg for? Eller for å seie det på ein annan måte: Når har dei lov
til å ombestemme seg?
Hans Fredrik Grøvan (KrF) [15:36:18]: Bare for å slå det
helt fast, så har ikke vi endret syn på disse kravene som er gitt
tilbakevirkende kraft. Vi mener fortsatt at disse kompetansekravene,
som vi også var enig i og som ble innført i 2014, er en riktig utvikling
for å kvalifisere flere lærere til et riktig nivå for den viktige
jobben de har i grunnskolen.
Når det gjelder firerkravet, har
vi heller ikke endret syn på det. Vi synes ikke det er et godt dokumentert
krav for å finne fram til de best kvalifiserte til lærerutdanningen
for at de skal kunne gjøre en god jobb i skolen.
Så er det sånn at denne avtalen
gjelder for budsjettåret 2018. Det er den varigheten denne avtalen
har, sånn som vi har inngått den i forbindelse med dette budsjettet.
Marit Arnstad (Sp) [15:37:29]: Jeg tenkte jeg skulle gå litt
videre på akkurat det spørsmålet, for vi har vært enig med Kristelig
Folkeparti om at kompetansekrav til lærerne er bra, men dette med
å gi dem tilbakevirkende kraft er et slag i ansiktet på svært mange
lærere som er dyktige, erfarne og som har mye å gjøre i norsk skole. Det
at en forteller over 30 000 lærere at de ikke er bra nok, har gjort
dem provosert, sjølsagt. Det har gjort dem usikre.
Så forstår jeg at Kristelig Folkeparti
har bundet seg til en viss avtale. Samtidig sier representanten
Grøvan at Kristelig Folkeparti ikke har endret syn. Da er mitt spørsmål:
Hvilken strategi har Kristelig Folkeparti lagt når det gjelder å
arbeide videre for å hindre denne avskiltingen av disse over 30 000
lærerne?
Hans Fredrik Grøvan (KrF) [15:38:18]: For oss er det viktig
å kommunisere til de lærerne som nå blir fortalt at de mangler kompetanse
for å undervise i skolen, at de i utgangspunktet er gode nok og
har vist det gjennom praksis i mange år. Det er et viktig budskap
for oss å formidle.
Når det gjelder strategien, valgte
vi i denne runden å prioritere lærernorm. Vi mener det er et veldig
viktig kvalitetskrav som vi nå kan være med på å gi skolen ved å
gi den enkelte elev tilgang til like lærerressurser uansett hvor
en bor i landet.
Så vil vi komme tilbake til spørsmålet
om hvordan vi kan løfte de andre sakene. Vi har ikke lagt noen annen strategi
enn at vi kommer til å holde fram med det vi mener. Vi er bundet
for budsjettåret 2018, og så må vi komme tilbake til dette etter
2018.
Mona Lill Fagerås (SV) [15:39:26]: Ikke overraskende gjelder
også mitt spørsmål prisen Kristelig Folkeparti måtte betale for
lærernormen.
Kristelig Folkeparti har levert
inn et Dokument 8-forslag som går på lærernorm, nye kompetansekrav
som ikke skal gis tilbakevirkende kraft og å endre karakterkravet
i matematikk. Men så er det sånn at etter budsjettforhandlinger
med regjeringen, har tydeligvis Kristelig Folkeparti gitt opp to
tredjedeler av sitt eget Dokument 8-forslag.
Da saken var oppe i en høring forrige
fredag, pekte bl.a. Skolenes landsforbund på at det var Kristelig
Folkepartis forslag komiteen burde samle seg om. Tydeligvis synes
Skole-Norge dette er et godt forslag.
Men spørsmålet jeg og Skole-Norge
nå stiller oss, er jo: Hva skjer med Kristelig Folkepartis eget
Dokument 8-forslag? Skal de stemme imot det når saken kommer opp
i Stortinget den 13. februar?
Hans Fredrik Grøvan (KrF) [15:40:25]: Det er ikke bare Skole-Norge
som mener det er et godt forslag, det mener vi i Kristelig Folkeparti
også. Vi kommer til å gjøre det helt klart når vi behandler disse
sakene hva vi mener om dette, slik jeg nettopp har gjort rede for
i svar til de to foregående representantene. Vi kommer til å bruke
de samme argumentene som vi har brukt hele veien – firerkravet er
ikke godt dokumentert, og å gi kompetansekravene tilbakevirkende
kraft mener vi er med på å sette et stempel på godt kvalifiserte
lærere, som har gjort en god jobb i skolen.
Den eneste grunnen til at vi ikke
kan stemme for det, er den budsjettavtalen vi har inngått. Vi må
være tro mot den avtalen vi har inngått. Og så må vi komme tilbake
til disse sakene i en annen sammenheng når vi eventuelt ikke vil
være bundet av en budsjettavtale. Vi syntes at lærernorm var absolutt
det viktigste kravet, og derfor valgte vi å prioritere sånn som
vi gjorde i denne runden.
Presidenten: Replikkordskiftet
er over.
Statsråd Torbjørn Røe Isaksen [15:41:49]: Det at verden endrer
seg, er ikke noe nytt, men vi lever i en tid hvor endringene går
i et raskere tempo enn tidligere, og det er store samfunnsutfordringer
som bare blir tydeligere for hver dag som går. Det dreier seg om
økonomisk globalisering, utfordringen med internasjonal konkurranse,
automatisering, digitalisering, integrasjon av nye mennesker som
kommer til landet vårt, raskere endringstakt, tegn til økende utenforskap
og dermed også økende forskjeller, og ikke minst det grunnleggende spørsmålet
om hvordan vi skal sikre bærekraftig velferd.
For alle disse spørsmålene er skole,
utdanning, forskning og kunnskap helt avgjørende. Hvis man er opptatt
av å utjevne sosiale forskjeller i Norge, må man innse at den beste
måten å gjøre noe med de sosiale forskjellene på er gjennom barnehage,
skole og høyere utdanning. Dårlig integrering, dårlige kunnskaper,
eller kunnskapsskiller mellom folk som har forskjellig opphav –
forskjellen på en norsk gutt med røtter i Porsgrunn og en norsk
gutt med røtter i Mogadishu – fortsetter gjennom barnehagen og fortsetter
fra første skoledag og utover. Derfor har det vært så viktig av
regjeringen å satse på en trygg oppvekst og tidlig innsats.
Men det jeg skal snakke om i dag,
er ikke bare hva vi har gjort. Jeg skal også snakke om hva jeg mener
er viktig å gjøre fremover. I barnehagen har vi brukt store penger både
på flere ansatte og på høyere kvalitet og videreutdanning, men vi
må innse at det fortsatt er for store kvalitetsforskjeller mellom
barnehagene. Det betyr mest for de barna som har minst.
Vi har gjennom dette budsjettet
startet en opptrapping for tidlig innsats, og regjeringer skal ikke
måles på det de gjør i ett enkelt budsjett, men på hva man får til
i løpet av en fireårsperiode. Vi har startet med en ekstra satsing
på lærerspesialister tidligere, masterutdanningen for lærere vil
gi muligheter for fordypning og forsterket tidlig innsats, vi har
ønsket å ruste opp kommunene, og vi lovregulerer forholdet og overgangen
mellom barnehage og skole.
Det skal vi fortsette med, men
det er også viktig at vi tar tak i stadig nye utfordringer i skolen.
For eksempel ser vi at selv om norske elevers leseferdigheter går
opp – de blir bedre til å lese, og forskjellene mellom majoritets-
og minoritetsnordmenn går ned, og det er utrolig viktig – viser
kjønnsforskjellene tegn til å øke. Og det er viktig at vi har en
forsterket satsing på digitalisering og digital kunnskap, ikke gjennom
bare å putte inn digitale duppeditter i skolehverdagen, men gjennom
å ruste både elever og skoler til å vite hvordan man skal bruke verktøyene,
og også når de ikke burde brukes.
Vi i regjeringen har også tenkt
å fortsette kampen mot tidstyver i skolen, og vi har tenkt å fortsette
med både å satse på psykisk helse og å ta alvorlig den problemstillingen
at vi står overfor det som kanskje er et stort samfunnsproblem,
nemlig at vi lever i et samfunn som på mange måter er så kortsiktig
og på mange måter også materialistisk, så fokusert på utseende og
på det ytre, som krever så mye av mange barn og unge at de opplever
økende stress. Det må også skolen forholde seg til.
Når det gjelder yrkesfag og fag,
har vi hvert eneste år satset på et yrkesfagløft, gjennom lærlingtilskudd,
gjennom yrkesfaglærerstrategi. I år satser vi mer på en rekke mindre
programmer, f.eks. for at yrkesfaglærere skal få påfyll, men også
på høyere yrkesfaglig utdanning gjennom fagskolene. Men vi må fortsette,
for selv om flere får lærlingplass med denne regjeringen, er det
allikevel ikke mange nok som får det.
I universitets- og høyskolepolitikken
har vi gått fra et rød-grønt hvileskjær til en systematisk satsing
både på innholdet, på kvaliteten og på studentboliger og studiefinansiering.
Men fortsatt møter mange studenter kvalitet på høyere utdanning
som ikke er bra nok. Jeg mener at vi som et land som har ambisjoner
om å være i verdensfronten, også må satse mer på fremragende fagmiljøer
og talenter.
Innenfor forskningen har denne
regjeringen stått for et forskningsløft, med god hjelp fra Venstre
og Kristelig Folkeparti i Stortinget. Det vi må gjøre nå for å komme videre,
for å nå målet vårt ikke bare om 1 pst. – som denne regjeringen
tok frem igjen fra skuffen hvor de rød-grønne hadde lagt den – men
om 3 pst. av vårt samlede BNP til forskning og utvikling, er å utløse
mer forskning hos private.
Og sist, men ikke minst, trenger
vi en kompetansereform. Vi trenger en reform for livslang læring.
Der har også regjeringen satt i gang, som med styrking av programmer
som Kompetansepluss, og som i dette budsjettet med satsing på digital
karriereveiledning. Det er ikke ett tiltak alene som kommer til
å gi oss kompetansereformen, men en serie av tiltak som vi systematisk
prioriterer gjennom flere år.
Noen fra opposisjonen har sagt
at i løpet av regjeringens periode er det opposisjonen som har drevet
frem kunnskapspolitikken. (Presidenten klubbar.) Det har jeg sett
lite til.
Presidenten: Tida
er ute.
Då er det tid for replikkordskifte.
Martin Henriksen (A) [15:47:10]: Arbeiderpartiet er glad
for at Kristelig Folkeparti har fått gjennomslag for flere lærere
i skolen og for en lærernorm. Vi er opptatt av at statsråden nå
framover bruker tid på å snakke om hva regjeringa vil oppnå med
en norm, og hvordan man kan innrette den, slik at den gir best effekt
for elevene, ikke bare snakke ned det gjennomslaget Kristelig Folkeparti
har fått.
Kristelig Folkeparti fikk gjennomslag
for en lærernorm i budsjettet. Regjeringa fikk gjennomslag for at kompetansekrav,
opptakskrav til lærerutdanningen skal ligge fast. Hva er statsrådens
syn på hvor lenge denne avtalen varer?
Statsråd Torbjørn Røe Isaksen [15:47:55]: Utgangspunktet
er at det vi er enige om i budsjettavtalen, skal gjennomføres. Så
er det de fire stortingspartiene som forvalter budsjettavtalen,
men det er jo slik at et mål for alle partier burde være at man
har tiltak som står seg over tid, og at man ikke brått og abrupt
hele tiden endrer politikk. Så får de fire partiene gå inn og ta
fintolkningen av avtaleteksten.
For øvrig var det viktig i forrige
periode at det ikke bare var Høyre, Fremskrittspartiet og Venstre
som stemte for flere av forslagene som kom. Blant annet fikk vi sterk
og god støtte fra Arbeiderpartiet til et krav om 4 til lærerutdanningen.
Det er jeg glad for. Vi fikk også støtte fra Arbeiderpartiet til
å innføre kompetansekrav i skolen for alle lærere som er der, ikke
fordi noen skal bli avskiltet eller miste jobben, og Arbeiderpartiet
var i alle fall enig i at det var viktig at vi skulle ha et skikkelig
videreutdanningsløft, og at alle barn skulle møte en lærer som hadde
fordypning i fagene de underviste i, når det gjaldt norsk, engelsk
og matematikk.
Martin Henriksen (A) [15:49:00]: Arbeiderpartiet er fortsatt
opptatt av at elevene skal møte kvalifiserte lærere i klasserommet.
Derfor er vi bekymret når vi ser at bruken av ufaglærte har økt
med 40 pst. under denne regjeringa fram til siste skoleår, og så
har det vært en liten endring nå. Dersom en lærernorm skal fungere,
er man avhengig av å rekruttere nok lærere, og dette er utfordringer
man har sett komme over flere år, men tiltakene har ikke stått i
stil med den utfordringen som kommer. Det er veldig bra at regjeringa
har lagt fram forslag til endring og nye stipendordninger, men vi
ser at søkingen på grunnskolelærerutdanningen for 1.–7. trinn går
ned, og det blir stadig færre menn både i skolen og til lærerutdanningen.
2 200 lærere pensjoneres hvert år, og dette er utfordringer regjeringa
må ha sett komme. Nå er det en måned siden man skrev under budsjettforliket,
og ennå har vi ikke sett en plan eller fått signal om en plan fra
regjeringa for å øke rekrutteringen. Spørsmålet er når vi får en
plan fra statsråden som tar tak i utfordringen, for det må skje
raskt for å få søkingen til lærerutdanningen opp og frafallet på
utdanningen ned.
Statsråd Torbjørn Røe Isaksen [15:50:13]: Nå er en av de
frustrerende, men allikevel høyst reelle realitetene i vårt system
at som statsråd kommer ikke jeg daglig til Stortinget og orienterer
om alt jeg gjør. Jeg orienterer f.eks. gjennom spørsmål i spørretimen
og spørsmål i budsjettdebatten. Så jeg kan si hva vi gjør for rekrutteringen.
I fjor satte vi i gang noe som
var vellykket. Det var – for å si det veldig enkelt – at istedenfor
at vi satte oss ned nasjonalt og laget rekrutteringskampanjer, spurte
vi institusjonene selv: Hva er det dere trenger? Det kommer vi til
å gjøre også i år. Det betydde bl.a. at Universitetet i Tromsø som
også driver mye god rekruttering på egen kjøl, hadde svært god rekruttering,
Samisk høgskole, som har slitt med rekrutteringen, hadde også svært
god rekruttering. Det er deres innsats først og fremst som har gjort
dette, men vi bidrar. Så er det også det å nevne at det ikke er
slik at vi generelt har en rekrutteringsutfordring i norsk skole.
Vi rekrutterer for få på 1.–7. trinn, særlig i Nord-Norge. Det er
den største utfordringen, ikke et generelt lærerrekrutteringsproblem.
Marit Arnstad (Sp) [15:51:31]: I forrige uke la regjeringen
fram noen tall om mulig effektivisering i kommunesektoren. Kommunalministeren
har lovprist tallene og sagt at nye tall viser at dersom alle kommunene blir
like effektive som de beste eller de mest effektive, kan vi frigjøre
om lag 29 mrd. kr.
Problemet er at i barnehagesektoren
måles effektiviteten bare ut fra å produsere flest mulig oppholdstimer til
lavest mulig pris. Det er en dårlig oppskrift på kvalitet. Alt annet
likt betyr det at kommuner som har lav bemanning i barnehagene og
færre ansatte med høy utdanning og ansiennitet, kommer best ut –
er mest effektive. I dagens innstilling fokuserer vi mye på spørsmålet om
større bemanning og flere pedagoger i barnehagen. Hvordan synes
statsråden at den målingen av effektivitet som regjeringen nå lovpriser,
står seg i dagens debatt? Og kan dette kommunebarometeret på effektivitet
i det hele tatt si noe om kvaliteten på barnehagetilbudet i kommunene?
Statsråd Torbjørn Røe Isaksen [15:52:38]: Jeg har ikke lest
kommunebarometeret om effektivisering, men om det kan effektiviseres
i norske kommuner? Ja, det er helt åpenbart forskjell på hvordan
norske kommunepolitikere bruker skattebetalernes penger. Men det
er jo, som representanten sier, ikke slik at i enhver sektor i samfunnet
så er vi opptatt av hva vi legger inn, og hva vi får ut i rene timer,
e.l. Hele poenget med regjeringens kunnskapspolitikk, som kommunalministeren for
øvrig stiller seg 100 pst. bak, er jo at kvaliteten er det avgjørende.
Vi kan ikke måle kvaliteten på f.eks. barnehage eller skole eller
voksenopplæring bare ved hjelp av antall lærere, ressurser man bruker
på bygg, eller hvor mange timer man får. Det kan selvfølgelig gi
en indikator hvis vi f.eks. ser at to skoler får noenlunde samme
resultater og elever som trives like godt, men at den ene driver
mye rimeligere enn den andre. For barnehagene har regjeringen nå
levert forslag både om bemanningsnorm og om skjerpet pedagognorm,
så der er nok representanten og jeg enige, tror jeg.
Mona Lill Fagerås (SV) [15:53:59]: Forrige uke kom det statistikk
fra Utdanningsdirektoratet som viste at 5,6 pst. av lærerne i norsk
grunnskole ikke oppfyller kompetansekravene for tilsetting. Samtidig
viser tall innhentet av utdanningskomiteen fra kunnskapsministeren
at det står 415 ledige plasser på lærerutdanninger rundt omkring
i landet. Nord universitet har 116 ledige plasser, Høgskolen på
Vestlandet har 68, og Høgskolen i Sørøst-Norge har 70 ledige plasser
nå i høst. Mener ikke ministeren at det er et problem at så mange plasser
står tomme, og er det ikke nå ministeren burde tatt et krafttak
for å sikre at alle ungene våre fikk nok tid med en kvalifisert
lærer også i framtiden?
Statsråd Torbjørn Røe Isaksen [15:54:56]: Jeg vil gjerne
fylle alle plassene som står tomme, men det er ikke en riktig beskrivelse
hvis man får bildet til å virke som om det nå plutselig er ledige
plasser, og at det aldri har vært det før. Hvis man ser på lærerutdanningen
de siste ti årene, har det nesten til enhver tid vært mellom 200–300
og opptil 500–600 ledige plasser. Så i flere år under den rød-grønne
regjeringen – uten regjeringens skjerpede opptakskrav til lærerstudiet
– var det flere ledige plasser enn det er i år. Det er bare en faktaopplysning,
det er ikke fordi vi ikke ønsker å fylle de plassene.
Det mest oppsiktsvekkende er egentlig
at mange spådde at vi knapt ville klare å rekruttere noen lærere
– et massivt frafall i lærerrekrutteringen. Det som viser seg, er
at vi klarer å rekruttere lærere. Vi trenger fortsatt 415 til, som
jeg gjerne skulle hatt inn i år, med høyere krav. Vi får bedre kvalifiserte
elever som har lyst til å bli lærere, sannsynligvis også flere som
vil gjennomføre.
Grunde Almeland (V) [15:56:12]: Statsråden nevner digitalisering
som en av utfordringene vi står overfor. Den siste tiden har vi
jo nettopp sett utfordringen med å få tilstrekkelig digital kompetanse
og IKT-kompetanse. På enkelte områder meldes det om at den nødvendige
kompetansen omtrent ikke er å oppdrive i det hele tatt, spesielt
kan vi kanskje her se til IT-sikkerhet. Derfor er Venstre glade
for at vi sammen med regjeringen har fått til en satsing på studieplasser
innenfor IKT og ikke minst flere nye stipendiatplasser. Vi har også
fått til en ny plattform for digitale læremidler i grunnskolen.
Dette er alle satsinger som Venstre er veldig opptatt av. Spørsmålet
som da gjenstår, er hvordan dette skal følges opp på en god måte.
Så hvilke ambisjoner har statsråden om å følge opp og ta denne satsingen
videre?
Statsråd Torbjørn Røe Isaksen [15:57:09]: For det første
er det minst to spørsmål knyttet til digitalisering. Det ene er
hvordan det skal brukes i klasserommet – altså hvordan skal lærerne
bruke det, og hvordan skal elevene lære om det? Jeg er veldig opptatt
av det vi kan kalle klok digitalisering: Det å lære å håndtere digitale verktøy
handler ikke bare om mer, mer, mer, det handler veldig mye om kompetanse
hos dem som bruker det, det handler også veldig mye om å vite når
det er smart å legge det digitale verktøyet bort, og om når man
bør ha læremetoder som ikke nødvendigvis bruker digitale verktøy.
Det er viktig.
Når det gjelder vår – som nasjon
– samlede tilgang til IKT-kompetanse, er det helt åpenbart at vi
var nødt til å gjøre det regjeringen, Venstre og Kristelig Folkeparti
nå har gjort gjennom flere budsjetter, nemlig å legge inn flere
studieplasser til IKT. Over flere år har vi prioritert flere stipendiater,
forskningsplasser, til IKT. Det er også løsningen for å få til f.eks.
viktige nasjonale satsinger som kryptologi.
Hans Fredrik Grøvan (KrF) [15:58:20]: Nye tall viser at det
kommer betydelig færre studenter fra de fattigste landene etter
at nytt partnerskapsprogram erstattet kvoteordningen for utenlandsstudenter.
Bekymrer denne utviklingen statsråden? Hvilke tiltak ønsker han å
sette i verk for at studentene fra de fattigste landene fortsatt
skal bli prioritert ved norske utdanningsinstitusjoner?
Statsråd Torbjørn Røe Isaksen [15:58:49]: Vi er opptatt av
internasjonalt samarbeid. Vi er også opptatt av at vi skal ha gode,
målrettede ordninger for å ha samarbeid mellom norske miljøer og
miljøer i utviklingsland eller andre land.
Noe av problemet med kvoteordningen
var bl.a. at det ifølge gjennomganger fra Kunnskapsdepartementet var
svært mange som ikke returnerte til sitt hjemland etterpå. Det kunne
mistenkes for å være en «brain drain»-ordning. Noe annet var at
vi ønsket en ordning som i større grad bygget opp under et langsiktig
institusjon-til-institusjon-samarbeid. Grunnen til at vi mener det
er viktig, er at vi vet at det virkelig hever kvalitet at man går inn
i et akademisk samarbeid på like fot, som to institusjoner, f.eks.
én i Tanzania eller én på Madagaskar, eller hvor det nå skulle være,
sammen med en norsk institusjon, som sammen over flere år jobber
sammen i et partnerskap.
Jeg er selvfølgelig interessert
i å se hvordan dette har slått ut, men jeg vil også si at jeg synes
det er viktig at vi først venter på å få se litt tydeligere hva
som er resultatene av omleggingen.
Presidenten: Replikkordskiftet
er omme.
Ingelinn Lossius-Skeie (FrP) [16:00:12]: Den britiske statsmannen
Edmund Burke skrev:
«Ren sparsommelighet er ikke økonomi.
Utgifter, store utgifter, kan være en essensiell del av en god økonomisk
politikk.»
I dette budsjettet er utgiftene
store. Men utgiftene til forskning og utdanning er en essensiell
del av en god økonomisk politikk. Det er investeringer som vil sikre verdiskaping
og velferd for Norges befolkning.
Høyre–Fremskrittsparti-regjeringen
har gjennomført et taktskifte i bevilgningene til forskning og utdanning
i statsbudsjettet. Inkludert regjeringens forslag til statsbudsjett
for 2018 er bevilgningene økt med 9 mrd. kr siden regjeringen tiltrådte.
Her vil jeg bl.a. trekke fram startbevilgningen
på 50 mill. kr til Livsvitenskapsbygget ved Universitetet i Oslo.
Jeg vil videre vise til en økning på 100 mill. kr i basisfinansieringen
til universiteter og høyskoler, 50 rekrutteringsstillinger og 500
nye studieplasser i IKT.
Fremskrittspartiet er også svært
fornøyd med at regjeringen foreslår 20 mill. kr til å utvikle en
nasjonal arena for kvalitet i høyere utdanning. Det er en oppfølging av
den glimrende stortingsmeldingen Kultur for kvalitet i høyere utdanning,
Meld. St. 16 for 2016–2017. Både lærere og skoleeiere viser stor
interesse for og vil benytte seg av ordningen.
Videre gis det midler til 2 200
nye studentboliger, og andre trinn i den gradvise innføringen av
elleve måneders studiestøtte over fire år iverksettes.
14 000 i videregående skole oppgir
at de blir mobbet to ganger i måneden. Kampen mot mobbing har alltid vært
en prioritert sak for Fremskrittspartiet. Derfor er vi nå glad for
at fylkene skal få egne mobbeombud, og at det er satt av 65 mill. kr
i budsjettet for å bekjempe mobbing som et spleiselag mellom stat
og fylke.
Kompetansekravene ligger fast i
budsjettavtalen med Kristelig Folkeparti og Venstre, for læreren
er utrolig viktig. De nye kravene til videreutdanning skal møte
de nye kompetansekravene i samfunnet.
Denne regjeringen har tredoblet
antall plasser i videreutdanning i forhold til de rød-grønne. Så
vil jeg si at Fremskrittspartiet er glad for at vi har fått krav
om karakter 4 i matte på lærerutdanningen.
Forrige uke var vi på høring. Representanter
fra Foreldreutvalget for grunnskoleopplæring kunne fortelle at en
kommune i Nord-Norge hadde laveste mestringsnivå i både engelsk
og matematikk blant over halvparten av 5. klassingene, og at dette
gjaldt flere steder der oppe – til tross for at lærernormen allerede
er oppfylt i kommunen. Det betyr at Åshild Bruun-Gundersen faktisk kunne
tenke seg en tur oppover og høre litt om hva de mener kan gjøres,
og hva som er årsaken.
Fraværsgrensen har vært et tiltak
for å få ned fraværet på videregående skole. Men frafallet er fortsatt
høyt. Man ser tegn på kommende drop-out-er allerede i ungdomsskolen.
Flere elever nå enn tidligere har problemer som depresjon, angst,
spiseforstyrrelse, lav skolemotivasjon og mobbing. Derfor bør rådgivere
med lærerutdanning ses på som en spennende yrkesgruppe, særlig fordi de
kan tilby pedagogisk kompetanse med lærerutdanning samtidig som
de har sosialpedagogikk i tillegg.
På barneskolen blir rådgiverne
kalt sosiallærere. Hvis vi skal la lærere få lov til å være lærere
i framtiden, slik de ønsker, må trolig flere sosialpedagoger på
banen. Når kommunene nå skal i gang med å ansette flere lærere, håper
jeg at sosialpedagoger og rådgivere vil være blant disse.
For Fremskrittspartiet er det viktig
at individer blir kjent med sine egne interesser og muligheter og
setter seg mål. Men alt i alt er Fremskrittspartiet godt fornøyd med
budsjettet.
Marit Arnstad (Sp) [16:04:56]: Budsjettdebatten og budsjettarbeidet
viser at det nå utvikler seg en situasjon når det gjelder noen viktige
tema knyttet til utdanningspolitikken, som bekymrer Senterpartiet
ganske mye. Det ene er det faktum at man over natta innfører en
lærernorm som ikke er utredet, og der vi ikke kjenner verken utformingen
eller konsekvensene av normen. Alle ønsker økt lærertetthet, men
det er mange måter å oppnå det på. Og når vi ser de sterke innvendingene
som har kommet, både når det gjelder sentralisering, og også når
det gjelder spørsmålet om dette kan være en detaljstyring av skoler,
er det en utfordring at man over natta innfører en lærernorm, som
antakelig også vil kreve opp mot 3 000 nye årsverk av lærere, i
en skole som allerede mangler nesten 4 000 kvalifiserte lærere.
I tillegg er det slik at når vi
fastholder det firerkravet i matematikk som er blitt innført, og
ikke er i stand til å gjøre noe med det, ikke er i stand til å erstatte
det med f.eks. et fornuftig gjennomsnitt, eller poeng, betyr det
at man i realiteten stenger ute ungdommer som kan tenke seg å bli
lærere, og som er svært motivert for lærergjerningen. Man legger
altså mer vekt på den karakteren de har når de skal inn i lærerutdanningen,
enn den de eventuelt har når de er ferdig utdannede lærere.
Det tredje som også er en utfordring,
er sjølsagt kompetansekravet for lærere, som blir gitt tilbakevirkende kraft,
og som naturlig nok har provosert svært mange av lærerne, som føler
at de over år har gjort en god og fornuftig jobb i norsk skole,
og som nå plutselig føler seg avskiltet.
Men det store problemet, hvis disse
tre tiltakene settes sammen, er at summen av dem antakelig forsterker lærermangelen
i Norge. Vi forsterker andelen ikke-kvalifiserte i norsk skole,
vi gjør det tilsiktet, og vi gjør det uten å være villig til å snu
oss rundt og vurdere det på nytt.
Så har Senterpartiet merket seg
at Kristelig Folkeparti har understreket her i dag at den avtalen
de har inngått når det gjelder kompetansekrav og firerkravet i matematikk,
bare gjelder for 2018. Det betyr at Senterpartiet ikke har gitt
opp, at vi vil komme tilbake til denne saken i nye omganger, og
at dette vil være en sak som også vil være viktig å diskutere i
et lengre perspektiv.
Jeg har også lyst til å kommentere
et par andre ting som har kommet fram i løpet av debatten. Det ene
er en oppfølging av det som jeg hadde en liten dialog med representanten
Steffensen om, når det gjaldt yrkesfag. For det er jo riktig at
Høyre og Fremskrittspartiet avviser å være med på en utredning om
utstyrsbehovet når det gjelder yrkesfagene, og det gjorde de fordi
de mente at det allerede var utredet. Men så erkjenner også Høyre
og Fremskrittspartiet at den situasjonen man har i dag, er for dårlig
– og den er for dårlig særlig i en del av de mest ressurskrevende
fagene på yrkesfaglig studieretning. Men det foreslås ingen tiltak
for å bedre den situasjonen. Alt ansvar skyves nedover. Og det er
det Senterpartiet har vanskelig for å forstå, at man ikke nå skal
kunne gjøre et løft når det gjelder utstyr innenfor yrkesfagene, særlig
for en del av de mest ressurskrevende fagene. Det burde vi ha bidratt
til, det kunne vært et virkelig løft, og det er i alle tilfeller
langt bedre enn å bevilge 4–5 mill. kr til å være med på skolekonkurranser
fordi det er yrkesfagenes år neste år.
Så har jeg til slutt lyst til å
si noen få ord om prosessen rundt budsjettet, for jeg synes den
blir stadig mer merkverdig å bivåne fra sidelinja. Først foretar
Høyre–Fremskrittsparti-regjeringen noen smålige kutt i folkehøgskolene,
i voksenopplæringen og i studieforbundene, og de følger opp disse
kuttene med en ganske tøff retorikk, der de latterliggjør kortkurs
på folkehøyskolene osv., og snakker ned de sakene ganske betydelig,
men de vet jo at planen er klar: Planen er at dette skal Venstre
og Kristelig Folkeparti få lov å forhandle inn igjen i budsjettet. Og
når det da er gjort, er alle plutselig fornøyde. Da tar til og med
Høyre og Fremskrittspartiet litt av æren for de pengene som er forhandlet
tilbake. Og så får man den situasjonen at man over natta, uten noen
konsultasjoner, uten noen høringer, innfører en lærernorm som på
ingen måte er utredet, men som bare skal innføres, av en statsråd
som vi alle her vet – og statsråden har også sjøl erkjent det –
er imot hele greia. Det er en uforsvarlig budsjettprosess.
Aleksander Stokkebø (H) [16:10:09]: Verden er i endring,
og Norge er i omstilling. Vi ser en stadig tøffere global konkurranse
og en rivende teknologisk utvikling. Vi vet at mange av framtidens
jobber ennå ikke finnes. Derfor satser Høyre i regjering på tidlig
innsats og å gi elevene gode grunnleggende ferdigheter som er viktige
for å lykkes i videreutdanning og arbeid. Derfor satser vi på Ungt
Entreprenørskap, slik at flere får dyrket kreativiteten og skaperlysten.
Derfor sørger vi her for at det med denne regjeringen forskes som
aldri før for å skape nye næringer og trygge arbeidsplasser.
Selv om mange av framtidens jobber
ennå ikke finnes, er det noen vi vet at vi trenger flere av, og
det er fagarbeidere. Kunstig intelligens vil aldri kunne erstatte kompetansen
og den menneskelige omsorgen en helse- og omsorgsarbeider kan gi.
Selv med mer digitale byggeplasser trenger vi gode anleggsarbeidere
som kan ha kontroll på byggeprosjekter.
I framtiden trenger vi flere dyktige
fagfolk som kan bidra til å bygge landet. Flere må velge – og fullføre
– yrkesfaglig utdanning, og flere må skaffe seg fagbrev og mesterbrev.
Det er nettopp derfor regjeringen, Kristelig Folkeparti og Venstre
har styrket yrkesfag og fagskolene i perioden som har vært, med
over 600 mill. kr, og i 2018-budsjettet legger vi til mer enn 70
friske millioner. Det er en historisk satsing.
Men vel så viktig som å bruke nok
ressurser, er hva vi bruker dem på. Vi må prioritere de riktige
tiltakene. Altfor ofte møter jeg bedrifter som bekrefter at elevene
ikke har den praktiske kompetansen som trengs i deres bransje. Det
er nettopp derfor regjeringen jobber for en mer motiverende yrkesfagopplæring,
som er relevant for det yrkeslivet elevene skal ut i. Det er derfor
vi nå yrkesretter undervisningen i fellesfagene, lar flere elever
hospitere i en bedrift og får fagpersoner fra industri og arbeidsliv mer
inkludert i undervisningen. Med Høyre i regjering får vi flere fagarbeidere
med relevant kompetanse.
Det er ikke nok at mange begynner
på yrkesfag, flere må også fullføre. En av de viktigste grunnene
til at elevene ikke fullfører, er mangel på læreplasser. Derfor
har vi økt lærlingtilskuddet med 21 000 kr per kontrakt, slik at det
blir lettere for bedriftene å ta inn lærlinger. Vi hever statusen
og rekrutterer flere lærebedrifter. Vi stiller krav til lærlinger
i offentlige anbud samtidig som det offentlige tar inn flere. Vi
ser nå at regjeringens løsninger virker. Stadig flere elever får
læreplass.
Som en viktig del av den historiske
satsingen på yrkesfag løfter vi også yrkesfaglig høyere utdanning.
Regjeringen har fått fullt gjennomslag for alle sine satsinger for
å gjøre fagskolene mer synlige, tilgjengelige og attraktive med
økt kvalitet og flere studenter. Vi øker antall studieplasser med
638 og sikrer at fagskolen blir et fullverdig yrkesrettet alternativ
til universitet og høyskoler – for mesterbrev er like bra som mastergrad.
Skal vi få flere til å ta fagskoleutdanning, må studentene bli hørt
og verdsatt. Derfor gir vi fagskolestudentene stemmerett i styrene.
Vi gir fagskolene en rett til å være en del av en studentsamskipnad,
slik at studentene får tilgang til studentbolig og andre studentvelferdstiltak.
Vi styrker studentdemokratiene med fagskolene, fordi vi vet at det
beste tilbudet utformes med studentene på laget.
Det at fagskolene er utviklet for
å sikre oppdatert og spesialisert kompetanse, samtidig som de er
kortvarige og praktiske, gjør dem godt egnet til å bidra til omstilling.
Fagskolesatsingen er en viktig del av regjeringens satsing på livslang
læring. Fagskolene skal kunne holde seg oppdatert og være forberedt
på et arbeidsmarked i endring. Ingen skal gå ut på dato.
Med Høyre i regjering gjennomfører
vi tidenes løft for yrkesfagene og fagskolene, og vi utdanner flere
fagfolk som kan bidra til å bygge landet og skape et bærekraftig
velferdssamfunn for framtiden.
Nina Sandberg (A) [16:15:06]: Veien til jobb og samfunnsdeltakelse
går gjennom kunnskap og kvalifisering, derfor er prioriteringene
i dette budsjettet så viktige. Fordi kunnskap har så mye å si for
livssjansene dine, ønsker Arbeiderpartiet å investere i alles kompetanse. Vi
har i vårt alternative budsjett en offensiv satsing i hele kunnskapskjeden
– fra barnehagene til høyere utdanning og forskning. Som enkeltmennesker
og som samfunn må vi få den kunnskapen vi trenger for framtiden.
Elever, studenter, lærere, rektorer,
skoleeiere, foreldre og forskere gjør en god jobb hver dag, men
Arbeiderpartiet er ikke fornøyd med regjeringens innsats når det
gjelder å forberede mennesker og samfunn på framtidens arbeidsliv.
I dette innlegget skal jeg konsentrere meg om høyere utdanning og
forskning. Jeg har to grunnleggende kritikker av regjeringen.
Det første dreier seg om måten
regjeringen over flere år har styrt universitets- og høyskolesektoren.
Ostehøvelkuttene beløper seg nå til nær 900 mill. kr akkumulert.
Hvis dette fortsetter, bikker vi 1 mrd. kr neste år.
Det er vanskelig å se andre effekter
av den såkalte avbyråkratiserings- og effektiviseringsreformen enn
at den medfører redusert studie- og forskningskvalitet. Dette er
en uforpliktende måte å styre på, som snevrer inn institusjonenes
handlefrihet, og som skaper uforutsigbare rammer for både universiteter
og høyskoler. Hvert år i budsjettforlikene har regjeringspartiene
økt effektiviseringskuttet mer enn i det opprinnelige utkastet –
i år med 0,2 prosentpoeng.
I Arbeiderpartiet er vi også opptatt
av å drive sektoren effektivt, men vi synes at regjeringen burde
ta ansvar for å prioritere å finne innsparingspotensial i stedet
for år etter år å kutte flatt i institusjonene, uavhengig av hvor
effektive de er. Sånt går til et visst punkt, men nå mener vi at
institusjonene har nådd en tålegrense, og regjeringen bør revurdere
denne måten å styre sektoren på.
Den andre grunnkritikken min går
på at regjeringen ikke tar på alvor alle de unge som ønsker å ta
utdanning, og heller ikke sørger for nok studieplasser og nok forskning
på områder samfunnet har kritisk behov for å videreutvikle framover.
I sommer sto rekordmange kvalifiserte unge søkere uten tilbud om
studieplass. Når man har en situasjon med over 70 000 under 30 år
som er utenfor studier og arbeid, mener vi i Arbeiderpartiet at
det trengs en langt mer offensiv satsing enn det regjeringen er
villig til å gjøre. Vi vil opprette 3 000 nye studieplasser med
vekt på bl.a. IKT, teknologi og realfag og velferdsstatens profesjoner.
Vi sier at investeringen i forskning og utvikling er avgjørende
for at vi skal kunne håndtere de store samfunnsutfordringene vi
står overfor, men dette er urovekkende svakt fulgt opp i regjeringens
statsbudsjett. Det forskes som aldri før, sa representanten som
sto før meg på talerstolen. Sannheten er at det er en realnedgang
i bevilgningene til forskning.
Norge skal være en drivkraft i
internasjonal kunnskapsutvikling og ha verdensledende kompetanse.
Samtidig er det viktig å gå offensivt inn og prioritere forskning
for fornyelse av velferdsstaten og offentlig sektor. Vi foreslår
nye program for forskning på IKT og datasikkerhet, samfunnssikkerhet
og beredskap, og utvikling av profesjonene. Nå slår til og med mediene
opp den kritiske mangelen på kompetanse knyttet til IKT, særlig
datasikkerhet og kryptologi. Her synes det knapt som om regjeringen
har tatt inn over seg at framtiden er her allerede og banker på.
I stedet for å ta et overordnet grep og sørge for rikets sikkerhet,
skyves ansvaret nedover på de enkelte institusjonene.
Til sist: Det er underlig hvor
lite regjeringen bryr seg om å bedre studentvelferden og utdanningskvaliteten. Arbeiderpartiet
ser betydningen av et utdanningssystem som ser at resultater henger
sammen med at man ser hele mennesket. Vi har lagt inn midler for
fortsatt opptrapping mot elleve måneders studiestøtte, 3 000 nye
studentboliger, og styrking av forebyggende arbeid med studenters
psykiske helse.
Vi har foreslått studentombud i
hele landet, og til slutt har jeg lyst til å føye til at vi har
oppfordret kunnskapsministeren til å ta det overordnede ansvaret
for å bekjempe seksuell trakassering i akademia.
Presidenten: Dei
talarane som heretter får ordet, har ei taletid på inntil 3 minutter.
Mathilde Tybring-Gjedde (H) [16:20:06]: Hver eneste dag overrekkes
tusenvis av klemmer fra foreldre til små kinn som gleder seg til
en dag i barnehagen. Barnehagen er både en trygg omsorgsarena og
en arena for å lære gjennom lek og stimulere barns naturlige nysgjerrighet.
Det er for mange det første møtet med språk, natur og ikke minst
samspill med andre barn.
Ting går i riktig retning. Aldri
før har så mange hatt plass i barnehage, og aldri før har man gjort
så mye for å få familier til å benytte seg av barnehagen. Lavinntektsfamilier
får nå gratis eller billig barnehage, uavhengig av hvor de bor,
og ingen betaler mer enn 6 pst. av inntekten sin for en barnehageplass.
Det er bra. Men i motsetning til
Arbeiderpartiet er ikke Høyre kun opptatt av kapasitet i barnehagen.
Vi tar tydelige grep for å bedre kvaliteten. Vi har fornyet rammeplanen
for barnehagen. Vi sikrer etter- og videreutdanning for de ansatte,
særlig innen språkutvikling, og vi varsler nå innføring av en bemanningsnorm
og en skjerpet pedagognorm. Vi gjennomfører i posisjon det vi lovet
i valgkampen. Vi gjør dette uten å følge i Arbeiderpartiets fotspor
og over natten kutte 300 mill. kr i bevilgninger til barn som går
i private barnehager.
Barnehagen er ikke bare en viktig
fellesarena. Barnehagesektoren er også et veldig godt eksempel på
en arbeidsplass med for mange ufaglærte med behov for kompetansepåfyll.
Både de ansatte og foreldrene som leverer barna sine i barnehagen,
har behov for livslang læring i et samfunn med store teknologiske
og demografiske skifter.
Derfor er en av Høyres viktigste
satsinger å kvalifisere folk til morgendagens arbeidsplasser. Vi
er i gang med en modulbasert fag- og yrkesopplæring slik at det
blir lettere å kombinere opplæring og arbeid. Vi har styrket Kompetansepluss-ordningen.
Vi har foreslått å gjøre det lettere å få opplæring med sikte på
et fagbrev mens man står i arbeid. Vi setter nå i gang med å etablere
en digital karriererådgivning, og ikke minst: De siste fire årene
– også i dette budsjettet – gjennomfører vi store kompetansepåfyll
både i helse- og omsorgssektoren og i utdanningssektoren.
Men vi skal være ærlige og tydelige
på at vi må gjøre enda mer i årene framover, for det er en reell
risiko for at vi får et mer todelt arbeidsmarked, der flere faller
ut dersom vi ikke fornyer og tenker nytt i kompetansepolitikken
og i høyere utdanningspolitikken. Det nytter ikke med en stor skrivebordsmodell
for å løse disse utfordringene. Vi trenger å satse på flere områder
samtidig dersom vi skal lykkes med vår viktigste oppgave, nemlig å
sikre at ingen faller ut, verken i barnehagen eller i resten av
livet.
Leif Audun Sande (A) [16:23:04]: Innleiingsvis i innstillinga
blir det sagt at kunnskap er avgjerande for å styrkje norsk konkurransekraft,
framtidig velstandsutvikling og verdiskaping. Det er sjølvsagt riktig.
Men det gjeld ikkje berre teoretisk eller bokleg kunnskap. Like viktig
er andre eigenskapar ved eit menneske. Viss me i skulen einsidig
vektlegg akademiske ferdigheiter, risikerer me å stengje ute mange
flinke folk som arbeidslivet vil trengje. Går me i den fella, fører
det til tapt konkurransekraft, tapt framtidig velstandsutvikling
og tapt verdiskaping.
Arbeidarpartiet vil ha ein fellesskule
der alle opplever læring, trivsel, samarbeid og meistring, ein skule
som førebur alle barn på framtidas arbeidsliv, både dei som skal
bli akademikarar, og dei som skal bli fagarbeidarar. Difor vil Arbeidarpartiet
ha ein meir praktisk skule alt frå fyrste skuleår. Alle lærer betre
av å sjå teori og praksis i samanheng, men å få oppleve gleda ved
praktisk arbeid frå første skuleår kan òg inspirere fleire til å
velje yrkesfag seinare.
Me treng fleire dyktige fagarbeidarar.
Difor har Arbeidarpartiet i sitt alternative budsjett føreslått
å satse over 250 mill. kr meir enn regjeringa på yrkesfag. Me vil
satse 100 mill. kr meir på oppdatert og moderne utstyr i undervisninga,
auke kvart lærlingetilskot med 5 500 kr, gje stipend for å få fleire
fagarbeidarar til å bli lærarar, og gje tilskot til bedrifter som
gjev elevar praksis. Tal frå Utdanningsdirektoratet viser no at
det har blitt 3 000 færre elevar på yrkesfag under denne regjeringa,
og 2 500 berre på faga bygg- og anleggsteknikk og teknikk og industriell
produksjon. Det er bekymringsfullt at Høgre–Framstegsparti-regjeringa
knapt legg fram eit einaste nytt tiltak for yrkesfag og likevel
klarar å hevde at 2018 skal vere yrkesfaga sitt år.
Når utanlandske bedrifter investerer
i Noreg, blir det ofte trekt fram som vår største styrke at me har
ein brei allmennkunnskap, at folk samarbeider godt – også på tvers
av yrkesgrupper – at me kan gjere jobbane til kvarandre, og at me
er løysingsorienterte saman. Me er i stand til å byggje flate strukturar
der me ikkje treng å sitje og vente på sjefar og ha hierarki. Folk
kan ta avgjerder sjølv. Det er viktig. Forsking viser at det som
motiverer eit menneske mest, er sjølvstende, meistring og meiningsfullt
arbeid. Evna til å levere blir størst når eit menneske har handlingsrom,
ein jobb dei kan meistre, og rammer som kan gje dei eit rom for
at dei kan gjere det dei meiner er riktig. For Arbeidarpartiet er
det difor viktig at me har ein skule som gjev barna kunnskapen dei treng,
men som òg lærer dei alle dei andre ferdigheitene som er viktige
i arbeidslivet.
Nina Sandberg (A) [16:26:20]: Det skal handle om studieplasser.
Jeg har snakket med en ung jente som var blant de rekordmange tusen
søkerne som sto uten studieplass i sommer. Oda Mangen har visst
at hun ville bli sykepleier så lenge hun kan huske. I august fikk
hun avslag på søknaden til sykepleierstudiet for andre året på rad,
til tross for gode karakterer og sterk motivasjon. Så måtte hun
stå i kø i 14 måneder – før hun omsider kom inn på sykepleierstudiet
i september. Kravene til poengsum økte underveis.
Dette gjelder en utdanning som
skal utdanne personell som det er mangel på i stort sett hele landet,
og det skjer i en tid da Norge opplever høy ungdomsledighet. Når
man har en situasjon med over 70 000 mennesker under 30 år utenfor
studier og arbeid, har Høyre–Fremskrittsparti-regjeringen knapt
foreslått nye studieplasser. Studieplasser gir den enkelte mulighet
til å komme styrket ut av en vanskelig situasjon og gir også arbeidslivet
en nødvendig kompetanse.
Tilbake til Oda. Hun ble motløs,
og hun ble lei seg, men hun klarte heldigvis å skaffe seg en midlertidig jobb.
Likevel måtte hun bruke ett år av livet sitt og vel så det på en
midlertidig jobb, selv om det eneste hun ønsket seg, var å komme
i gang med et studium som hun alltid har hatt som førstevalg. Det
ble på en måte 14 bortkastede måneder, som heller kunne vært brukt
til å kvalifisere seg for yrkeslivet.
Arbeiderpartiet tar framtiden på
alvor. Vi foreslår å opprette 3 000 nye studieplasser i 2018, med
vekt på lærerutdanning, helse- og sosialfag, IKT, teknologi og realfag.
Det ville gjort at flere hadde fått muligheten til å studere, og
at arbeidsledige og andre som står utenfor arbeidslivet, kunne sikret
seg den kompetansen som trengs for å komme i arbeid. 1 000 av disse
plassene ville vi ha øremerket til studier innenfor IKT og teknologi.
Et annet tema: For å sikre en solid
og omstillingsdyktig universitets- og høyskolesektor og for å tiltrekke
oss dyktige studenter og forskere i årene framover, mener vi i Arbeiderpartiet
at det er helt sentralt med en god infrastruktur og en tilrettelagt
bygningsmasse. Det er også innenfor forskning og høyere utdanning
et svært vedlikeholdsetterslep, og vi mener det trengs en prioriteringsliste
for bygg og infrastruktur innenfor sektoren. Til tross for rekordhøy
oljepengebruk finner regjeringen nesten heller ikke rom for nybygg.
Vi har tidligere fått flertall for å be regjeringen legge fram en
plan for det samlede investeringsbehovet i den nye langtidsplanen for
forskning og høyere utdanning. Det forventer vi at kommer til å
skje snart.
Marianne Synnes (H) [16:29:16]: I mitt fylke, Møre og Romsdal,
har vi sterke tradisjoner for innovasjon og entreprenørskap. Erfaringsbasert
kunnskap ligger i stor grad bak den formidable verdiskapingen som
over tiår har funnet sted. Den kompetansen må ivaretas. Men med
global konkurranse, hurtig teknologisk utvikling og stadig nye omstillingsbehov
blir forskningsbasert kunnskap enda viktigere. En kombinasjon av
erfaringsbasert og forskningsbasert kunnskap kan bidra til økt innovasjonstakt
og ruste næringslivet for en ny tid.
Betydningen av utdanning og kompetanse
er økende. Stadig flere unge og voksne tar høyere utdanning og etter-
og videreutdanning. I trangere økonomiske tider blir det tydelig
at arbeidsmarkedet belønner høyt utdanningsnivå og høy kompetanse.
Tall fra OECD i 2015 viser at sysselsettingen er klart bedre for
dem med høyere utdanning enn for dem med utdanning på lavere nivå enn
videregående skole. Da er det godt å se at fraværet i videregående
skole stuper, at det er startet en kvalitetsheving av fagskolene,
at det er bevilget midler til et historisk høyt antall studentboliger,
og at det er innført elleve måneders studiestøtte. Rekordmange fikk
tilbud om studieplass i år. Tall fra DBH viser at antallet registrerte
studenter i høyere utdanning økte med mer enn 24 000 i perioden
2013–2016. Det gjør det vanskelig å skjønne Arbeiderpartiets kritikk
om at regjeringen ikke satser på utdanning.
Kvalitet i utdanningen må starte
fra 1. trinn, for kvaliteten på ferdigutdannede ingeniører, bilmekanikere
og helsearbeidere avhenger også av grunnlaget disse har fått gjennom
grunnutdanningen.
Nesten 6 000 lærere benyttet seg
av muligheten til å øke sin kompetanse gjennom videreutdanning i
2016. I årets budsjett er satsingen ytterligere styrket. Over hele landet
startes nye mastergradutdanninger nå opp for å legge til rette for
at morgendagens lærere blir enda sterkere faglig sett. Det betyr
ikke at alle dagens lærere med gammel lærerutdanning ikke presterer
godt nok. Tvert imot viser internasjonale undersøkelser fra 2015
at mye gjøres riktig i norsk skole. Norske elever på 5. trinn oppnår
svært gode resultater i matematikk og er blant de beste i Europa.
Det må likevel ikke brukes som en sovepute eller som en støtte til
stagnasjon i utviklingen.
Å sette arbeidstakere bedre i stand
til å gjøre jobben sin gjennom påfylling av kompetanse må aldri
oppfattes som en trussel mot det eksisterende eller som en underkjennelse
av den jobben som gjøres av gjeldende arbeidsstokk. Derimot må vi
innse at vi lever i et samfunn i rivende utvikling, hvor det er
helt avgjørende at vi holder følge – eller aller helst er i forkant
– for ikke å bli akterutseilt.
Vi vet ennå ikke hvilke typer jobber
som blir sentrale i framtiden, så det viktigste vi kan lære elever
og studenter, er å tilegne seg ny kunnskap.
Eva Kristin Hansen hadde
her overtatt presidentplassen.
Torstein Tvedt Solberg (A) [16:32:27]: Arbeiderpartiet har
en offensiv satsing på skole i sitt budsjett. Vårt mål er å gi barna
den kunnskapen de trenger for å møte framtida. Vi skal utdanne den
arbeidskraften vi trenger – både mestere og mastere – og gi alle
barn samme gode grunnlag for deltakelse i samfunnet og for gode
liv.
Jeg besøkte nylig min gamle barneskole
i Stavanger, Nylund skole. Rektor og lærere på skolen var samstemte i
sitt ønske nå før jul: De vil ha flere lærere, slik at alle elever
møter en lærer med tid og ressurser. Derfor har vi i Arbeiderpartiet
satt av penger til flere lærere og tidlig innsats. I vårt alternative
budsjett satser vi nesten 400 mill. kr på nye tiltak i skolen, tiltak
som elevene ville ha merket i klasserommet om våre forslag fikk
flertall. Og dette er i tillegg til de 1 000 nye lærerne vi vil
ansette.
Jeg vil også skryte litt av regjeringa,
for endelig ser vi et budsjett der de nevner «tidlig innsats». Etter
fire år uten visjoner og nye forslag var det kanskje på tide. Men jeg
er bekymret for oppfølgingen, spesielt når vi ser en statsråd som
virker som om han er litt på vei ut av regjeringa.
Det er nå satt av 300 mill. kr
til tidlig innsats i skole og barnehage. Av disse er 200 mill. kr
frie midler til kommunene, som er veldig usikre i anstrengte kommunebudsjetter.
Resten av bevilgningen er bundet opp i egne, mindre prosjekter,
så skolene, lærerne, foreldrene og elevene vil sannsynlig se lite
til denne satsingen. Da er det synd at våre forslag, med en mye
tydeligere og mer omfattende satsing, ikke får flertall.
Men selv om vi ser en regjering
som ikke har store visjoner for skolepolitikken, er det bra at opposisjonen har
vist vei og fått på plass viktige flertall, f.eks. for én time fysisk
aktivitet. Vårt mål er at vi de neste årene skal få til flere slike
vedtak for å sikre en bedre skole. Jeg håper vi kan få dannet nye
flertall for en økt innsats mot mobbing, der en ser at opposisjonen
vil ha mer ressurser til dem som skal bekjempe mobbing ute i klasserommene,
og nye forslag til en mer praktisk skole. For vi ser at mange elever,
særlig gutter, opplever at skolen er for akademisk og ensformig,
og at en mister motivasjonen og lærer mindre. Også her har opposisjonen
større ambisjoner for en mer praktisk skole, som i større grad knytter
sammen teori og praksis.
Så er jeg glad for at vi i forbindelse
med budsjettet fikk en samlet komité bak forslaget om digitale læremidler.
Her har Arbeiderpartiet vært utålmodig. I fire år har regjeringa
unnlatt å bruke muligheten digitale læremidler gir til bedre læring
og til oppfølging av elevene.
Som statsråden sa, lever vi i en
tid med store teknologiske endringer. Men det kreves en aktiv politikk
for å møte dette, og her har statsråden sviktet. I vårt budsjett foreslår
vi mange viktige tiltak. Vi i Arbeiderpartiet vil ha en nasjonalsatsing
på IKT i skolen. Den må inneholde en nasjonal støtteordning for
å stimulere utviklingen av gode digitale læremidler som er pedagogisk kvalitetssikret.
Vi peker på den danske modellen og er glad for at en samlet komité
nå ber om en utredning av ulike modeller. Den håper vi det er Kunnskapsdepartementet
som skal gjøre, for vi har ingen tid å miste.
Turid Kristensen (H) [16:35:46]: Et av de viktigste målene
for regjeringen er å skape et bærekraftig velferdssamfunn, og noe
av det viktigste for å nå dette målet er satsing på nettopp kunnskap,
forskning og innovasjon.
Realisering av kunnskapssamfunnet,
å sørge for at ny kunnskap tas i bruk – for å sikre gode velferdstjenester, for
å skape morgendagens jobber, for å sikre et grønt skifte og en bærekraftig
økonomi – er avgjørende for at vi kan sørge for at også kommende
generasjoner får gleden av å bo i et av verdens beste land. Og heldige
er vi som sitter i utdannings- og forskningskomiteen og har dette
som vår statsbudsjettdebatt.
Jeg er veldig glad for at velgerne
ga de fire ikke-sosialistiske partiene fornyet tillit. Høyre vil
ha høyere kvalitet i norsk høyere utdanning, flere miljøer i verdenstoppen
og en fortsatt offensiv satsing på forskning. Norge er også et langstrakt
land, og det er nødvendig å sikre at alle deler av landet har et
bredt studietilbud, som sikrer alle lik rett til utdanning og er
tilpasset behovene i arbeids- og samfunnslivet. Budsjettet for 2018
vil bidra til å realisere nettopp dette.
Det er fortsatt en realvekst i
bevilgningene til høyere utdanning i dette budsjettet, og det satses
ikke minst på tiltak for å følge opp kvalitetsmeldingen og strukturreformen,
som er en del av regjeringens langsiktige satsing på kvalitet i
alle nivåer i kunnskapssektoren. Det er bl.a. satt av midler til
kvalitetshevende tiltak gjennom utviklingen av en nasjonal arena
for kvalitet, og det er lagt inn midler for å sikre en god oppfølging
av strukturreformen.
Det er også viktig at vi sikrer
gode sosiale og økonomiske rammer rundt studentenes tilværelse,
og gir studentene en reell mulighet til å være studenter. I 2014
ble studiestøtten økt med mer enn noen gang på ti år, og årets budsjett
sørger for fortsatt opptrapping mot elleve måneders studiestøtte.
Det er også satt av midler til bygging av 2 000 nye studentboliger
i 2018, noe som er en dobling av snittet det ble gitt tilsagn til
i årene 2006–2013.
Opptrappingsmålene i langtidsplanen
for høyere utdanning og forskning blir med dette budsjettet oppfylt, og
det er veldig gode nyheter for alle som er opptatt av god og langsiktig
satsing på høyere utdanning og forskning. Tiltakene i langtidsplanens
opptrapping og langsiktige prioriteringer er innfridd med totalt 2,9 mrd. kr
de siste fire årene – en formidabel satsing, som har gitt sektoren
et reelt løft og også god forutsigbarhet. Nå skal den revideres,
og det gleder jeg meg til å jobbe videre med.
Som både representanten Gudmundsen
og statsråd Røe Isaksen har nevnt tidligere, går nå for første gang over
2 pst. av vårt samlede BNP til forskning og utvikling. Dette er
historisk, og budsjettet gir en fortsatt satsing på dette. Vi trenger
mer forskning, mer innovasjon, at resultatene fra dette tas i bruk
og gir oss et bærekraftig velferdssamfunn, flere trygge jobber,
et grønt skifte og en bærekraftig økonomi.
Denne regjeringen og samarbeidspartiene
skal fortsette å satse på kunnskap, forskning og innovasjon, og dette
budsjettet er et kraftfullt bidrag til dette.
Kent Gudmundsen (H) [16:39:00]: Etter å ha hørt på debatten
en stund nå er det ganske lett å konstatere at i utdanningspolitikken
er det viktigere å være i opposisjon enn faktisk å ha muligheten
til å styre og sette inn støtet – for det er nemlig ikke helt lett
å få øye på skolepolitikken til Arbeiderpartiet, og det er egentlig
ganske åpenbart at de står i en spagat mellom oss og SV. Så hvordan
en rød-grønn skolepolitikk ville ha sett ut, er faktisk litt vanskelig
å få øye på eller slå fast.
Hvis vi ser på listene til partiene,
står det fast f.eks. avvikling av masterutdanning for lærere, avvikling
av flere karriereveier for lærerne, at det skal bli mindre åpenhet om
resultatene, og i budsjettene – hvor de store pengene skal fordeles
– går mesteparten til annet enn det som kan minne om en reell kunnskapssatsing.
Det er litt rart å høre på kritikken
som har kommet i løpet av debatten, spesielt fra Arbeiderpartiet,
når man sier at man er veldig kritisk til kuttene i ABE-reformen. Vi
ser at i forliket legges det inn 100 mill. kr, som gjør at det reelle
nivået når det gjelder ABE-reformen for universitets- og høyskolesektoren,
for de borgerlige partiene er på rundt 0,4 pst. Da er det ekstra
interessant å se på Arbeiderpartiets budsjett, hvor man ikke reverserer
dette reformgrepet.
Det er også et poeng her at vi
nå har landet utbyggingen av forskningsskipet «Kronprins Haakon»,
og jeg vil tippe at når vi nå får en økning i forskningsinnsatsen
– den har en liten realnedgang i forhold til forskningsinvesteringer
– vil opposisjonen forhåpentligvis heller ønske at disse båtene
kommer seg ut på havet og er i drift, enn at de skal ligge på slipp,
for bare å ha noen prosentpoeng i riktig retning.
Vi går mot slutten her nå, men
én ting jeg iallfall har kunnet glede meg over når jeg har fulgt
våre representanters innlegg, er å se at mye går rett vei i norsk
skole – først og fremst takket være de mange dyktige lærerne som
står på hver eneste dag for å gi ungene våre et godt påfyll og muligheter
i livet.
Lytter vi til utdanningssektoren,
vil de ha mer av det vi vet fungerer, og som de fire borgerlige
partiene har levert. Vi hører rektorer som er overbegeistret over
ansettelsen av de nye masterutdannede lærerne – som nemlig allerede
er ute i norsk skole, etter at UiT hadde det pilotprosjektet jeg
nevnte tidligere i dag. Vi hører lærerorganisasjoner som Utdanningsforbundet
og Norsk Lektorlag som ønsker kompetansekrav i undervisningsfag.
Vi hører skoleeiere som melder om dramatisk nedgang i fraværet,
og om tall som viser at flere fullfører og består. Vi hører næringslivet
som jubler for fagskolesatsingen, og som tar inn flere lærlinger,
og vi hører fagskolestudenter som jubler for den satsingen de har
blitt en del av. Vi hører foreldre som heller vil ha flere og dyktige
lærere enn statlige matpakker i A4-format.
Vi trenger mer ikke-sosialistisk
skolepolitikk og ikke en rød-grønn retning.
Elise Bjørnebekk-Waagen (A) [16:42:17]: Feilernæring, overvekt
og livsstilssykdommer er økende blant norske barn og unge. I det
forebyggende arbeidet er det godt dokumentert at det er de brede,
universelle tiltakene som har best helsegevinst, og skolen har et
uutnyttet potensial.
Gjennom skolen når man alle barn,
uavhengig av foreldrenes inntekt og uavhengig av foreldrenes bakgrunn. Altfor
lenge har vi snakket om hvor viktig folkehelse er, og at god helse
gir lykkeligere barn og barn som lærer bedre. Vedtaket som ble gjort
for ikke mange dager siden av et flertall i Stortinget, hvor man
ønsker mer fysisk aktivitet, var et stort steg i riktig retning.
Flere skoler i Norge har allerede vist at det er mulig, f.eks. i
Drammen kommune og Trudvang skule i Sogndal. Arbeiderpartiet har
også satt av penger i sitt alternative statsbudsjett, hvor man ønsker
å innføre én times fysisk aktivitet hver dag fra 1. til 10. trinn.
Skal alle ha like muligheter, må
vi investere mer i det som sikrer barna våre gode og trygge oppvekstvilkår. Hvor
man bor, og foreldrenes bakgrunn og inntekt kan ikke og skal ikke
være avgjørende for ens helse og skoleresultater. Sånn kan vi rett
og slett ikke fortsette.
Arbeiderpartiet ønsker å gjeninnføre
ordningen med gratis skolefrukt, og vi har også satt av penger til
et prøveprosjekt med et gratis skolemåltid i 50 kommuner, som et
spleiselag mellom det offentlige og foreldrene. Det er bare synd
vi ikke har flertall. Nå ser vi eksempler på kommuner som selv tar
ansvar. Senest i forrige uke kunne vi lese om Porsgrunn, som bruker
penger på en lokal skolefruktordning. Det er synd at noe sånt skaper forskjeller.
Det er tydelig at Fremskrittspartiet
og Høyre mener at folkehelse og forebygging er et individuelt problem. Vi
ser gang etter gang og i sak etter sak at man stemmer det ned. Sist
så vi det i saken om fysisk aktivitet. Alle fra Høyre var for mer
fysisk aktivitet. Alle fra Høyre stemte imot.
Læring handler om mye mer enn tall
og bokstaver. Det handler om hele mennesket. Det handler om hele barnet.
Derfor styrker Arbeiderpartiet skolen og hele teamet rundt barnet
– på alle områder.
Hans Fredrik Grøvan (KrF) [16:45:08]: Mange friskoler har
store utfordringer knyttet til sin bygningsmasse. Manglende støtte
til husleie og kapitalutgifter har ført til en økonomisk presset
situasjon for disse skolene.
Kristelig Folkeparti er glad for
å ha fått på plass i budsjettforliket med regjeringspartiene og
Venstre en dobling av kapitaltilskuddet. Jeg er også glad for at
flertallet i komiteen stiller seg bak forslaget om at regjeringen
må gjøre en grundigere utredning av hvordan kostnader til bygg kan
innlemmes i tilskuddsgrunnlaget for friskolene, basert på kostnader
tilsvarende det skoler og studieretninger i det offentlige har.
Kompetanse er mer enn studiepoeng.
Kompetanse og læring handler om å utvikle hele mennesket, og her har
folkehøyskolene en svært viktig rolle. Regjeringens forslag til
kutt til folkehøyskolene viste etter vår oppfatning manglende forståelse
for rollen til og behovet for folkehøyskolene. Vi i Kristelig Folkeparti
er glad for at vi i budsjettforliket med regjeringspartiene og Venstre
fikk reversert kuttene. Kristelig Folkeparti ønsker et bredt folkehøyskoletilbud
og vil jobbe videre for at elever ved folkehøyskolene kan sikres
elleve måneders studiestøtte, i likhet med andre studenter.
Frivillighet er en av bærebjelkene
i det sivile samfunn og en viktig forutsetning for et aktivt kultur-
og organisasjonsliv rundt om i hele landet. Det var derfor viktig
og nødvendig at de foreslåtte kuttene til studieforbundene ble reversert,
slik at denne virksomheten kan fortsette og gi fortsatt viktige
tilbud til mennesker i ulike livsfaser.
Bostipendet er viktig for elever
i utkantstrøk. Regjeringens forslag til endring i avstandskriteriene
for dette stipendet ville rammet elever som bor i distriktene, og kunne
faktisk fått konsekvenser for deres skolegang. Det var derfor viktig
og nødvendig at det i budsjettforhandlingene mellom regjeringspartiene,
Venstre og Kristelig Folkeparti ble enighet om at dette kuttet ble
reversert, slik at det fortsatt skal være 40 km som er avstanden
fra bosted til skole, for å utløse bostipendet.
Behovet for helsepersonell vil
øke i tiden framover. Det må derfor tas grep framover for å sikre
at vi har nok kompetent personell til å møte dette behovet. I Kristelig Folkepartis
alternative budsjett foreslo vi en styrking av helsefagutdanningene
gjennom å opprette 500 nye studieplasser innenfor sykepleie, 100
plasser til helsesøstre og 50 nye plasser innenfor medisin. Dette
er et behov vi må komme tilbake til i senere budsjetter.
Kristelig Folkeparti er glad for
at budsjettforliket ga muligheten til finansiering av 30 studieplasser
innenfor psykologi ved Ansgarskolen i Kristiansand, 15 desentraliserte
sykepleiestudieplasser på VID vitenskapelige høgskole, i tillegg
til tre stipendiatstillinger til hver av høyskolene.
Teknisk Senter, Flekkefjord, gir
plass og muligheter til å styrke unges kreativitet, et viktig og
godt samarbeid mellom skole og næringsliv. Vi er tilfreds med at
vi fikk på plass 0,8 mill. kr i statlig støtte.
Leif Audun Sande (A) [16:48:24]: Me må få fleire i arbeid,
få fleire til å kunne stå lenger i arbeid og leggje grunnlaget for
vekst i næringslivet og betra velferd i framtida. Kompetansereform
er eit svar på alle tre område, og for å få ei vellukka reform må
trepartssamarbeidet sjølvsagt brukast. Arbeidsfolk skal ikkje frykte utviklinga,
men vete at dei vil få tilgang til kompetansepåfyll. Difor vil Arbeidarpartiet
innføre ei kompetansereform og føreslår å satse 100 mill. kr meir
enn regjeringa på vaksenopplæring i sitt alternative budsjett. Regjeringa
på si side nøyer seg med å opprette ei nettside.
Arbeidarpartiet føreslo i sitt
alternative budsjett å innføre eit pilotprosjekt for kompetansereforma
i 2018, der me startar i byggjebransjen og i helse- og omsorgssektoren.
Me styrkjer studieforbunda etter kuttet frå regjeringa og føreslår
å utvikle tilpassa studietilbod ved universitet og høgskular.
Så vil eg seie litt om mobbing.
Mobbing er eit av våre største samfunnsproblem. Det startar i barnehagen
og fortset på skulen og vidare ut i arbeidslivet. I Elevundersøkelsen
melder over 20 000 barn og ungdommar at dei opplever mobbing i skulen,
og det blir anslått at 100 000 arbeidstakarar opplever mobbing på
jobben.
Mobbing er eit samfunnsproblem
som går ut over folks liv og helse. Det kostar samfunnet enorme
beløp, og for den enkelte gjev det effektar i form av eksempelvis dårleg
sjølvtillit, dårlege akademiske resultat, utanforskap og psykiske
lidingar. Mobbing må kjempast mot på alle plan, jo tidlegare, jo
betre, og innsatsen må begynne i barnehagen. Det er ein av grunnane
til at høg kompetanse rundt dei yngste er så viktig – fleire barnehagelærarar
og fleire lærarar med tid til å byggje gode miljø og relasjonar
i barnehage og skule.
Barna som blir mobba i dag, har
ikkje råd til å vente lenger. Det er uforståeleg at regjeringa ikkje
kjem med nye tiltak mot mobbing i budsjettet for 2018. Arbeidarpartiet
meiner det hastar med nye tiltak for å kjempe mot mobbing i skulen,
og vil i 2018 bruke 84 mill. kr meir enn regjeringa på det. Me vil
ha beredskapsteam mot mobbing i alle kommunar, eit kompetansehevingsprogram
for alle tilsette i skulen og tilsetje fleire miljøarbeidarar.
Mathilde Tybring-Gjedde (H) [16:51:29]: PIRLS-undersøkelsen
viste at norske elever leser mye bedre enn før. Innføring av Kunnskapsløftet
har skapt et høyere læringstrykk i skolen, og det bidrar til å utjevne
sosiale forskjeller. Etter innføringen av Kunnskapsløftet innrømte
både Arbeiderpartiet og SV at de hadde nedprioritert betydningen
av kunnskap. Som Anniken Huitfeldt sa til Aftenposten i 2006:
«Når en av fem leser for dårlig,
går det ikke an å unnskylde det med at han er jo så sosialt integrert
og deltar i gymmen.»
Det var gode innrømmelser da, og
det har ført til en politisk enighet om å skape en kultur for læring
på skolen. Men denne debatten viser at venstresiden er i gang med
en U-sving. Ingen snakker om at læringstrykket i klasserommet er
for svakt. Ingen konfronterer kunnskapsministeren med hva han vil
gjøre med de store kvalitetsforskjellene mellom A- og B-klassen
på samme skole eller mellom Finnmark og Oslo. Da snakker jeg ikke
om forskjeller i antall lærere, i vedlikehold av bygg eller i antall
timer med fysisk aktivitet, men forskjeller i læringsutbytte og
i andelen elever som fullfører videregående skole.
Senterpartiet og SV er mot at skoleledere
og skoleeiere skal få kunnskap om hva elevene lærer på skolen. De vil
fjerne kartleggingsprøver og holde resultatene hemmelig. Samtidig
har de ikke noe problem med å detaljstyre undervisningen på områder
som ikke er avgjørende for elevenes læring. I stedet for å satse
på etter- og videreutdanning og gode profesjonsfellesskap på hver skole
sitter de på Stortinget og vedtar hvor mange minutter matte- eller
norsklærere skal bruke på fysisk aktivitet i sitt klasserom.
Samtidig som alle i Skole-Norge
ber om at læreplanen skal slankes, og at de skal få mer tid til
dybdelæring, er venstresiden de som står først i køen for at nye
temaer skal inn i skolen. Samtidig som vi vet at lærerens kompetanse
er avgjørende for at elevene skal lære, kjemper opposisjonen mot
viktige grep i regjeringens lærerløfte. Senterpartiet og SV vil
fjerne kompetansekravene for lærerne, mens Arbeiderpartiet vet vi
fortsatt ikke hva mener. SV og Senterpartiet vil fjerne karakterkravene
for å begynne på lærerstudiet, og Senterpartiet vil vrake regjeringens
lærerspesialistordning.
Det er en ærlig sak at SV og Senterpartiet
prioriterer annerledes enn Høyre. De er mer opptatt av rammene rundt
skolen enn av det faglige innholdet i skolen. Men det som er overraskende,
er at Norges største opposisjonsparti fortsatt ikke klarer å gi
et svar på hva de vil med skolen, annet enn å bevilge litt mer til
mange budsjettposter.
Høyre er og vil alltid være garantisten
for å få mer kunnskap i skolen, for det er kunnskap som utjevner
sosiale forskjeller og skaper muligheter for alle. Og etter fire
år med Høyre i regjering går det rett vei i norsk skole. Elevene
lærer mer, som er det viktigste med skolen, og da er det ikke på
tide med en U-sving.
Roy Steffensen (FrP) [16:54:22]: Det har vært interessant
å følge debatten. Jeg registrerte at representanten Tvedt Solberg
var veldig bekymret for at de 200 mill. kr som går over kommunesektoren
som frie midler, ikke kommer til å gå til det de skal gjøre, til
tidlig innsats. Jeg deler for så vidt bekymringen, når det er nesten
300 ordførere fra Arbeiderpartiet og Senterpartiet. Jeg oppfordrer
representanten Tvedt Solberg til å stemme på Fremskrittspartiet
i 2019, så skal vi få ordnet det.
Representanten Martin Henriksen
sier at det er regjeringen som blir presset til å endre skolepolitikken
sin. Men la oss se hvem som følger hvem. Vi har satset mye på yrkesfag
og fagskoler, slik vi har lovt. Vi har økt studiestøtten, og det
er interessant å se at vi er på vei til å løfte den til elleve måneder.
Det var noe som alle de rød-grønne partiene var for, både i 2005
og i 2009. Så sitter de i forhandlingsrommet og forhandler om en
ny regjeringsplattform, men det er noen av dem som klarer å forhandle
det ut, selv om alle er enig i det. Men vi gjennomfører det, og
vi ser at Arbeiderpartiet følger etter i sine alternative budsjetter
nå.
Når det gjelder studentboliger,
har vi levert mellom 2 200 og 2 500 hvert år i den perioden som
har vært, mens Arbeiderpartiet i snitt leverte ca. 1 000 i den perioden
de styrte – med unntak av to år, 2009 og 2013. Det var helt sikkert
tilfeldig at det var valgår, men da valgte de å bevilge penger til
litt mer.
Ellers, når det gjelder etter-
og videreutdanning, var det Trond Giske som reiste til Trondheim
sammen med Jens Stoltenberg og lovte at de skulle videreutdanne
ca. 3 000 i året. Vi har levert 5 500, Arbeiderpartiet følger etter
i sine alternative budsjetter. Vi kan med det samme ta for oss lærlingtilskudd,
eller vi kan ta forskning og 1 pst. av BNP. Det ikke-sosialistiske
flertallet viser vei, og opposisjonen følger etter.
Ellers registrerte jeg at representanten
Arnstad mener at det er et politisk teater og et spill for galleriet
når vi går ut og mener at det er feil at staten skal finansiere
linedance- og bridgeopplæring for 50-åringer. Vel, la det ikke være
noen tvil: Jeg mener av hele mitt hjerte at det ikke er en offentlig
oppgave å finansiere bridgeopplæring for 50-åringer. Jeg konstaterer
at stortingsflertallet dessverre er av en annen oppfatning, og jeg
skulle gjerne ha sett et annet utfall av det i budsjettforliket.
Men jeg er fornøyd med verbalforslaget hvor regjeringen blir bedt om
å gå i dialog med folkehøyskolene for å finne en modell for å fase
ut tilskudd til kortkurs, mot at grunnbevilgningen økes. Men la
det ikke være noen tvil: Jeg mener ikke at det er en statlig oppgave
å finansiere dette, i motsetning til representanten Arnstad.
Presidenten: Representanten
Nina Sandberg har hatt ordet to ganger tidligere og får ordet til
en kort merknad, begrenset til 1 minutt.
Nina Sandberg (A) [16:57:28]: Jeg tok opp dette med ABE-reformen,
og det har øyensynlig falt Høyre litt tungt for brystet. Jeg gjorde
det fordi Arbeiderpartiet er kritisk til å bruke universitets- og
høyskolesektoren som en salderingspost for å få budsjettene til
å gå opp. Dette har etter hvert blitt mindre av en reform og mer en
måte å saldere på, der det er det regjeringens støttepartier anser
som gode formål, som finansieres med flate kutt i driftsbudsjettet.
Disse kuttene settes vilkårlig.
De er lite treffsikre, og det er ikke byråkratiet som rammes, men
brukerne, i dette tilfellet studenter og faglig ansatte. Etter Arbeiderpartiets
mening bør disse kuttene ses i en mer langsiktig sammenheng og i
en større sammenheng. Vi synes det er slapt av regjeringen å ri
prinsippet om å kutte i drift og stillinger uten å vurdere konsekvensene.
Vi mener også at Stortinget bør ta stilling til om sektoren i lengden
er tjent med denne måten å styre på.
Kjersti Toppe (Sp) [16:58:43]: Utdanning er den viktigaste
mekanismen for å jamna ut sosiale forskjellar i Noreg. Da helsedirektøren
heldt årstalen sin for 2017, var overskrifta: «Tidlig innsats mot
ungt utenforskap». For mange barn og unge fell utanfor, for mange
går glipp av tilstrekkeleg utdanning og kjem seg ikkje inn i arbeid
og deltar i samfunnet. Dette gir helseutfordringar for resten av
livet.
Det er til ettertanke at samtidig
som norsk ungdom som gruppe aldri har hatt det betre, fullfører
ein av fem ungdomar ikkje vidaregåande skule, og ein av ti fell utanfor
både skule og arbeidsliv. Samtidig melder stadig fleire ungdomar
om psykiske symptom og låg sjølvfølelse. Den raskast veksande gruppa
unge uføre er unge under 30 år med psykiske vanskar, og blant uføre
under 39 år har nesten 60 pst. psykiske lidingar og åtferdsforstyrringar.
Skal vi planleggja for god helse i befolkninga, må vi starta i barneåra,
i barnehagane og i skulane.
Sosial nød og fattigdom går i arv,
men dette mønsteret kan brytast dersom storsamfunnet legg til rette
for det. Løysinga ligg ikkje i reparasjon i helsesektoren, men i
å førebyggja. Da kan vi bruka skulen. Senterpartiet vil prioritera
det førebyggjande arbeidet, som naturleg kan skje i skulen, som
ein del av det heilskapelege læringsmiljøet. Det er urovekkjande
dersom norsk skule har utvikla eit testregime og eit prestasjonspress,
som i seg sjølv bidreg til at ungdom føler auka press og utviklar psykiske
lidingar og problem. Det er ei fallitterklæring for ein skule som
skal ha danning som mål.
Senterpartiet meiner at skulen
må ha ei plikt til å bidra til god folkehelse. Alle parti er for
at elevar skal ha meir fysisk aktivitet, men eit mindretal meiner
at dette ikkje skal gjelda alle elevar. Senterpartiet fekk endeleg fleirtal
for å setja eit klart og forpliktande mål om éin times fysisk aktivitet
om dagen i skulen. Fysisk aktivitet er den beste medisinen i verda.
Menneskekroppen er skapt for bevegelse. Fysisk aktivitet gjer godt
for kropp og sjel, og regelmessig fysisk aktivitet førebyggjer sjukdom
og er vesentleg i alt førebyggjande arbeid. Fysisk aktivitet i barndomen
legg grunnlaget for meistring, trivsel og velvære seinare i livet.
15-åringane våre er like stillesitjande som 65- og 85-åringane,
og dette burde ikkje vera ein debatt om kvifor vi skal innføra éin
times fysisk aktivitet i skulen, men kvifor i alle dagar vi skulle la
vera.
Aleksander Stokkebø (H) [17:01:56]: Altfor mange elever blir
mobbet. Det er elever som legger seg med en klump i halsen og våkner
opp med vondt i magen, elever som gruer seg til skolen fordi de
vet at de skal møte mobberne enda en dag. Det er forferdelig vondt
for dem det gjelder, og det er et alvorlig samfunnsproblem. Regjeringen
trapper derfor opp kampen mot mobbingen. Vi har mer enn doblet ressursinnsatsen
og innført en skjerpet aktivitetsplikt. Vi har bygd ut et bedre
sikkerhetsnett, som fanger opp de sakene der skolene svikter, og
nå innfører vi sammen med Kristelig Folkeparti og Venstre mobbeombud
i alle fylker. Ingen skal kunne snu seg vekk, si at de ikke visste
eller la være å gripe inn. Med Høyre i regjering skal kampen mot mobbingen
fortsette med forsterket slagkraft.
Heller ikke for dem som slipper
unna mobbingen, går livet alltid på skinner. Også medelever som
ser ut til å ha det bra, kan ha det vanskelig, og med Høyre skal
vi derfor bygge et sterkere lag rundt eleven. Derfor har vi lovfestet
at alle kommuner framover skal ha helsesøstre og psykolog, og vi
legger fram en opptrappingsplan for barn og unges psykiske helse.
Derfor har vi gitt over 1 mrd. kr til skolehelsetjenesten og helsestasjonene.
Det har ført til over 400 flere helsesøstre, og ventetiden for å få
hjelp har gått ned.
I budsjettet for 2018 styrker vi
arbeidet med 300 mill. kr. Vi har også satt i gang et forskningsprosjekt, Et
lag rundt eleven, for å finne ut hvordan vi best kan bruke flere
yrkesgrupper i skolen som samarbeider for å gi elevene best mulig
oppfølging. Sammen med den nasjonale satsingen til regjeringen,
Kristelig Folkeparti og Venstre jobber mange kommuner godt, og jeg
må få berømme Gjesdal ungdomsskole, som representanten Roy Steffensen
og jeg fikk besøke, som har satset på flere miljøterapeuter og fått
et enda bedre læringsmiljø. Laget rundt eleven virker.
Høyre jobber for en skole der ingen
skal måtte stå opp om morgenen og grue seg fordi man blir mobbet,
og der helsesøster alltid skal ha en åpen dør når man trenger det.
Derfor bygger vi et sterkt lag rundt eleven med tydelige rammer,
krav til oppmøte, gode og oppdaterte lærere og flere helsesøstre
og yrkesgrupper for å følge opp den enkelte. Det bidrar til bedre
trivsel og psykisk helse, mindre fravær og frafall og mer læring
for norske elever.
Martin Henriksen (A) [17:04:53]: Det er lenge siden regjeringspartiene
hadde en ny idé i skolepolitikken. Det er kanskje derfor de må gå
så langt tilbake for å finne noe å kritisere, enten at representanten
Mathilde Tybring-Gjedde finner saker fra 2007–2008, eller at man
prøver å pakke inn gamle uenigheter i retorikk som «snuoperasjon»,
som jo er en veldig merkelig retorikk – eller representanten Steffensen,
som må gå ganske langt tilbake også. Jeg vil si som Arbeiderpartiets fraksjonsleder
i finanskomiteen, at det foregår en spennende debatt om framtida.
Jeg oppfordrer Høyre og Fremskrittspartiet til å melde seg på den.
En av påstandene som har kommet
fra Høyre, er at i motsetning til Arbeiderpartiet, som bare er opptatt
av kapasitet i barnehagen, er Høyre opptatt av kvalitet. Vel, da
må man jo gjøre det som gir kvalitet. Å ha nok kvalifiserte voksne
er det viktigste tiltaket for kvalitet i barnehagen. Mange nok voksne
betyr at man får trøst, man får et fang å sitte på når det trengs
og gode pedagogiske aktiviteter tilpasset barna. Det er umulig med
for få voksne og for store barnegrupper.
I høst kom det en ny undersøkelse
om kvalitet i barnehagen, Med blikk for barn. Forskerne bak den
undersøkelsen forteller oss at det som gir kvalitet, er flere barnehagelærere,
høy voksentetthet og at barna får tilhøre små og stabile grupper.
Alt dette har Arbeiderpartiet foreslått for å øke kvaliteten. Vi
har foreslått flere barnehagelærere, en pedagognorm og ønsker at
regjeringa skal komme raskere på banen. Vi har foreslått små, stabile
grupper. Regjeringa har på sin side sagt nei til forslaget om retten
til gruppetilhørighet. De har somlet med å få på plass en bemanningsnorm
og foreslått en dårligere pedagognorm enn det Stortinget ba om.
Det er ikke ambisiøst å øke andelen barnehagelærere med noen få, skarve
prosent. Arbeiderpartiet mener det skal være halvparten barnehagelærere
i barnehagen, ikke en lite ambisiøs pedagognorm, som regjeringa
har lagt opp til, som foreldrene i tillegg må betale for selv gjennom
økt barnehagepris.
Så til slutt: Jeg hører at Høyre
også kritiserer de rød-grønne for at en ikke vet hva politikken
til en rød-grønn regjering ville vært. Vel, jeg kan avsløre at de
rød-grønne partiene ikke sitter i regjering. Høyre og Fremskrittspartiet
sitter i regjering. Men nå skal det kanskje et nytt parti inn, etter
regjeringsforhandlinger med Venstre. Da er det jo interessant å
få avklart hva politikken til den regjeringa skal være. Fremskrittspartiet
har fått lederen av utdanningskomiteen og ønsker seg mer plass i
utdanningsdebatten. Hva skal de bruke den plassen til? Er det å
få gjennom politikken sin om karakterer fra 5. klasse, altså fra
9-årsalderen, inndeling av klasser etter nivå, fullt frislipp av
retten til å opprette nye privatskoler, fritt skolevalg i barneskolen,
skolepenger i høyere utdanning og privatisering av samskipnadene?
Jeg vil utfordre lederen av utdanningskomiteen fra Fremskrittspartiet til
å avklare: Hvilke av disse sakene er det han skal kjempe gjennom
i regjeringsforhandlinger med Venstre og Høyre? Jeg vil utfordre
Venstre til å avklare (presidenten klubber) hva de kan godta av
dette. Og til kunnskapsministeren – som har brukt tida si på å skrive
julekort, hyggelig for dem som mottar det – hva av dette vil han
advare mot? … (Presidenten avbryter.)
Presidenten: Tiden
er ute! Presidenten ber Stortinget om å respektere taletiden.
Marit Knutsdatter Strand (Sp) [17:08:14]: Jeg skal gjøre
så godt jeg kan. Det er lett å bli engasjert i denne debatten.
Som ydmyk, ny representant kan
jeg starte med å korrigere meg selv: Senterpartiets kutt til lærerspesialistutdanning
har sammenheng med lærertetthet og spesialundervisning, men kanskje
ikke på den måten som jeg la det fram på i sted. Det handler mer
om ressursbruk, for vi ønsker ikke å bruke 60 mill. kr på å videreføre
dette pilotprosjektet, fordi det i evalueringen kom fram at lærere
satte tid til undervisning og oppfølging av elevene foran ansiennitet
og lønn. Vi vil heller bruke midler på det som er godt forankret
i lærerprofesjonen, nemlig tid og tillit.
Statsråden ville ikke være bekjent
av at opposisjonen tar føringen i utdanningspolitikken, men man
trenger ikke lese budsjettforliket eller innstillingen nøye før man
får bekreftet nettopp det. Der regjeringen først kuttet i bevilgningene
til folkehøyskolene, studieforbund og øvrig frivillighet, har de
nå snudd. Der regjeringen først kuttet i borteboerstipendet, som
rystet elever og elevorganisasjoner over hele landet, har de nå
snudd. Samtidig har opposisjonen evnet å samle flertall for flere
merknader i innstillingen.
Jeg opplevde også at statsråden
til og med harselerte med koding, IKT, IT og digitalisering i skolen
og kalte det «duppeditter». Men det er i forliket også en satsing
på programmering.
Videre kan vi lese at UNICEF nylig
kartla tilstanden for verdens barn. Der kom det fram at en tredjedel
av internettbrukerne i dagens samfunn er nettopp barn. De ser på
digital tilkobling som en overveldende positiv del av livet. De
konkluderer også med at barna bør få lære digital kompetanse i skolen
for å holde dem informert, engasjert og trygge på nettet. Det gjør
meg trygg på at vi må satse videre på dette. Fremskrittspartiet
derimot satte i åpningsinnlegget sitt grunnleggende ferdigheter opp
mot digitale ferdigheter. La meg bare opplyse om at det er to sider
av samme sak.
Det var en representant fra Høyre
som trakk fram hvordan vi stiller oss til prøver og tester og i
hvilken grad skoleledere skal ha innsikt i elevenes ferdigheter
og mestring. Vi er ikke nødvendigvis imot det, bare fordi vi er
imot at det skal være detaljert, offentliggjort og et politisk poeng
hvordan den enkelte skole og elever gjør det. Vi vil heller satse
på at det er den enkelte skole, den enkelte klasse og den enkelte
lærer som kan legge opp til vurdering for læring.
Grunde Almeland (V) [17:11:12]: Vi vet ikke hva framtiden
fører med seg, hvordan arbeidsmarkedet vil se ut, men vi vet at
kunnskap vil stå sentralt. Derfor er satsingen på å muliggjøre at
den enkelte kan tilegne seg kunnskap, så viktig for Venstre. Det
handler rett og slett om å gjøre utdanning mer tilgjengelig. Venstre
har i lang tid vært opptatt av å sikre flest mulig tilgang til høyere
utdanning. Jeg kan forsikre om at Venstre vil være opptatt av det
også i tiden framover. Dette skinner gjennom i flere konkrete tiltak,
både i Venstres alternative budsjettforslag og i budsjettavtalen
med regjeringen og Kristelig Folkeparti.
Venstre har stått i spissen for
flere års satsing på studieplasser, men studieplasser alene vil
ikke gjøre tilgangen til høyere utdanning reell for alle. Elleve
måneders studiestøtte var derfor et svært viktig gjennomslag for Venstre.
At vi i 2018 fortsetter denne satsingen ved å trappe opp ordningen
med en ekstra uke, er ikke bare gledelig, men også nødvendig.
Studentene skal være sikre på at
Venstre ser hvilken utfordring det kan være å gjennomføre et studium
på normert tid dersom man av økonomiske årsaker tvinges til å ta
på seg en jobb med en så stor arbeidsbelastning at man ikke får
tilstrekkelig tid til å studere. Derfor er Venstre med på å sikre
en studiefinansieringsordning som er romslig nok til at alle har
mulighet til å gjennomføre sine studier. Samtidig kan satsing på
f.eks. studentboliger være med på å forbedre studentøkonomien, men
utfordringen i dag er nettopp de eksisterende kostnadsrammene. Derfor
er vi glade for at vi i revidert nasjonalbudsjett vil komme tilbake
til å se på kostnadsrammene og tilskuddsordningene.
Å gjøre høyere utdanning tilgjengelig
for alle handler også om å forbedre selve undervisningskvaliteten
i høyere utdanning. I Venstres alternativ peker vi på dette gjennom
at 50 mill. kr av de 250 mill. kr som vi foreslår å gi UH-sektoren
i basisfinansiering, øremerkes til digitalisering. Dette vil gagne
studentenes pedagogiske tilbud gjennom at man oppnår pedagogisk
innovasjon.
Statsråd Torbjørn Røe Isaksen [17:13:53]: Noen poenger: For
det første – til representanten Martin Henriksen – er ikke «mer
penger til alt» en ny idé. For øvrig er det å kritisere en sittende
regjering for at de mangler nye ideer og bedre løsninger, noe Høyre
kom på i 2013, så det er heller ikke en ny idé.
Representanten Sandberg har en
rekke ganger tatt opp ABE-reformen. Hvis man ser på totaliteten
i budsjettene, har universiteter og høyskoler hatt en god realvekst
hvert eneste år under denne regjeringen, også i regjeringens egne
budsjetter, og det er også tilfellet i årets budsjett.
Representanten Sande etterlyser
nye tiltak mot mobbing. Jeg synes det er symptomatisk for en måte
å tenke politikk på som også henger sammen med «nye penger». Man
tenker at hvis det ikke er et nytt tiltak i hvert eneste års budsjett,
hvor det følger med helt nye penger, og hvor man skal starte opp
noe nytt, så gjør man ikke noe med et problem. Men i høst innførte
vi – med ganske bred støtte i dette storting – en helt ny mobbelovgiving
i dette landet. Det følges opp, det er tiltak, det er bevilget penger,
vi følger opp det arbeidet som hauker. Systematisk innsats over
tid er det som teller mest, ikke at man har nye tiltak i hvert eneste
budsjett.
Det virkelige klasseskillet i norsk
skole går ikke mellom forskjellige skolebygg. Det går ikke på tilgangen
på pc-er. Det går ikke på klassestørrelse. Det går heller ikke på
hva slags frukt eller matpakke elevene har, selv om vi også der
ser at sosiale forskjeller spiller inn. Det viktigste og største
klasseskillet går på hva elevene faktisk lærer. Og hvis jeg skulle
hatt ett ønske for denne perioden, er det at man, ved siden av alle
de andre sakene som er viktige for Stortinget å diskutere, holder
meg som statsråd ansvarlig også for det – for forskjeller i læringsresultater, altså
hva elevene kan etter at de har gått ut av skolen i Finnmark, i
Oslo, i Nord-Trøndelag eller i Sogn og Fjordane, og for hvorfor
det er systematiske forskjeller basert på sosial bakgrunn med hensyn
til hvem som faller ut av skolen, og hvem som ikke gjør det. Hadde
jeg vært på venstresiden, ville jeg kalt det «klasseskiller», men
jeg er på høyresiden, så jeg kaller det «systematiske sosiale forskjeller».
Jeg har ikke harselert med IKT,
selv om jeg kalte det «duppeditter», men jeg har sagt at utstyr
alene ikke er nok for en IKT-satsing.
Til slutt: Stortinget og opposisjonen
må også være konsekvente. Når man ved enhver anledning krever at vi
ikke skal detaljstyre, sier at vi skal avbyråkratisere, sier at
nå skal vi rydde plass, slik at lærerne får mer tid til å konsentrere
seg om det viktigste, kan man ikke ved enhver annen anledning kreve
nye ting inn i skolen. Regnestykket henger ikke i hop.
Helt til slutt vil jeg si takk
for det korte samarbeidet vi har hatt i høst, jeg har jo vært ute
i permisjon. Jeg sier det helt sikkert også på vegne av tidligere
statsråd Henrik Asheim.
Jeg ønsker hele komiteen en god
jul og kan forsikre om at også representanten Martin Henriksen skal
få et julekort.
Turid Kristensen (H) [17:17:07]: Jeg må også få kommentere
Nina Sandberg, at hun nok en gang tok ordet til spørsmålet om ABE-reformen
i en kort merknad. Jeg kan forsikre Sandberg om at Arbeiderpartiets
kritikk nok ikke faller Høyre så tungt for brystet, for vi er i grunnen
ganske vant med at vi ikke alltid er enige i skole- og utdanningspolitikken
eller at det kommer kritikk fra den kanten. Det lever vi godt med,
så lenge vi vet at det faktisk er Høyre som har den beste skole-
og utdanningspolitikken, og det har vi vist gjennom de fire årene vi
har sittet i regjering og i denne perioden.
ABE-reformen er ikke ment for å
dekke ymse tillegg i en budsjettavtale – det er jo heller ikke det
den gjør – men er ment for å frigjøre midler nettopp for å kunne gjennomføre
viktige og helt nødvendige satsinger i sektoren. Både Arbeiderpartiet
og SV har kritisert dette kuttet, men SV har i det minste vært redelige
nok til å fjerne disse pengene fra sitt budsjett. Det har ikke Arbeiderpartiet
gjort. Man sier at man ønsker å se på innretningen, men hvis dette
virkelig er så ille som all den høylytte kritikken skulle tilsi,
så burde man faktisk ha fjernet dette fra sitt eget budsjett istedenfor
å la pengene stå, og bruke det til tiltak som man selv ønsker, ikke
innenfor sektoren.
Nina Sandberg viste også til en
elev som ønsket å studere til sykepleier, men som ikke kom inn fordi
hun ikke fylte opptakskravet. Da er vi igjen inne på det jeg mener er
noe av forskjellen mellom Arbeiderpartiets og Høyres og utdanningspolitikk:
ønsket om høy kvalitet, både på studier og på kompetansen etter
endt studium. Høgskolen i Oslo og Akershus har hatt dette som et
opptakskrav en stund allerede etter et ønske fra Høgskolen selv,
fra Sykepleierforbundet og fra sykepleierstudentene. De var alle
veldig opptatt av at det var helt nødvendig med denne kompetansen
i matematikk, ikke minst fordi sykepleiere etter endt utdanning
faktisk skal håndtere medisin og utregning av det. Da synes jeg
det er viktig at vi politikere lytter til det, og sørger for at
også de, på lik linje med lærerne, har den kompetansen som skal
til for å kunne utføre den jobben de er satt til å gjøre.
Så sa Arbeiderpartiet også fra
denne talerstolen litt tidligere i ettermiddag at de syntes det
var synd at de ikke hadde flertall. Jeg kan forstå det, noe annet
ville vel vært merkelig, men jeg må innrømme at jeg er ganske glad
for at de ikke har det. Jeg er glad for at vi ikke har en skolepolitikk
der man prioriterer skolefrukt framfor kvalitet i skolen. Vi som
foreldre kan sende med et eple, men vi kan ikke erstatte en dyktig
lærer. Arbeiderpartiet presiserte også at de har lagt inn penger
sånn at det skulle være mulig å innføre krav om én times fysisk
aktivitet. Problemet er bare at de har gått inn på et vedtak som nettopp
ikke tilfører disse pengene. Ja, Høyre stemte imot, men nei, vi
er ikke imot fysisk aktivitet i skolen. Vi er bare imot å træ en
rigid ordning nedover skolene – en rigid ordning som fratar lærerne
metodefriheten, en rigid ordning som både Utdanningsforbundet, Norsk Lektorlag
og KS, for å nevne noen, er helt enig med Høyre i ikke er en god
løsning. Ja, til fysisk aktivitet, nei til en rigid ordning.
Marit Arnstad (Sp) [17:20:28]: På tampen av debatten tenkte
jeg å benytte anledningen til å kommentere litt av det som har kommet
fram i løpet av debatten.
For det første er jeg veldig enig
i mye av det representanten Tybring-Gjedde sa når det gjaldt barnehager
og behovet for at en der også er opptatt av både kvalitetshevende
tiltak, pedagognorm og andre tiltak. Men i en regjering og hos et
regjeringsparti må det jo henge sammen, og det er da det er problematisk.
Det kan ikke være slik at det ene departementet ikke vet hva det
andre holder på med. En kan ikke sende doble budskap til dem som
faktisk skal utøve barnehagevirksomheten i dette landet. For det
er slik, som jeg også påpekte i min replikk til statsråden, at samtidig
som vi i denne debatten står og snakker om kvalitet, priser kommunalministeren
dem som er mest effektive, dvs. de som har lavest mulig bemanning,
med færre ansatte og helst færre ansatte med høy utdanning og ansiennitet.
Han lar dem komme best ut – de er mest effektive – mens vi snakker om
en helt annen type kvalitet. Den typen doble budskap kan ikke regjeringen
komme unna med.
Jeg deler den bekymringen som representanten Sandberg
uttrykte om antall studieplasser i høyere utdanning. Vårt behov
for kompetanse tilsier at man ikke burde være nødt til å vente i
måneder og år for å få studieplass, noe stadig flere gjør, og som
representanten også viste til. Det pussige med denne regjeringen
er at de i stadig større grad krever kvalitet før man starter en
utdanning, i stedet for å kreve kvalitet når man er ferdig med utdanningsløpet.
Det er jo da man skal bevise den avgjørende kvaliteten, enten det
er lærer- eller sykepleierutdanning.
Da må jeg litt tilbake til lærernormen.
Statsråden sier her at han mener opposisjonen bør være opptatt av
at klasseskillet går på hva elevene lærer, at det er det vi skal være
opptatt av. Hvorfor skal da regjeringen nå, sammen med Kristelig
Folkeparti og Venstre, bidra til noe som kanskje sentraliserer vekk
lærerkrefter fra de områdene som har de største utfordringene knyttet
til nettopp læringsutbytte? Og hvorfor skal man drive en detaljstyring
– noe i alle fall Skolederforbundet oppfatter som en sterk detaljstyring
– av skolenes disponering av virksomheten ved over natta å innføre
en lærernorm som absolutt ikke har vært utredet?
Når det gjelder det representanten
Gudmundsen sier, skal jeg ikke si så mye om det, bare konstatere
at representanten Steffensen var imot kortkurs og bridge i dag,
men at han kommer til å stemme for det likevel. Det gjør han fordi
ingen i denne sal er så avansert i sin dobbeltkommunikasjon som
Fremskrittspartiet.
Atle Simonsen (FrP) [17:23:29]: Foregående taler begynte
sitt innlegg med å si at fordi vi representerer regjeringspartiene,
må vi ha en sammenhengende politikk. Jeg må si at jeg synes debatten
den siste uken har vist at det er kanskje kun regjeringspartiene
som trenger å ha en sammenhengende politikk, for jeg synes det virkelig
har vært en merkelig måte å drive politikk – eller skal jeg si kritikk
– på: Man kritiserer regjeringen for å lykkes bedre og ha større
satsinger enn forrige regjering, som er det naturlige å sammenligne
med.
Regjeringspartiene øker lærlingtilskuddet
med 21 000 kr, Arbeiderpartiet 0 kr prisjustert – men kritiserer
det for ikke å være nok. Regjeringspartiene satser mer enn 1 mrd. kr
på yrkesfagene – Arbeiderpartiet klager på at man ikke har innført
en yrkesfagmilliard. Regjeringspartiene dobler studentboligbyggingen
– Arbeiderpartiet mener at det ikke er godt nok. Arbeiderpartiet
åpner null arbeidslivskriminalitetssentre, regjeringspartiene syv
stykker – Arbeiderpartiet klager likevel. Regjeringspartiene satset
mer på pasientbehandling i løpet av fire år enn det de rød-grønne
gjorde på åtte – fremdeles kun kritikk. Vi har doblet tilskuddet
til sykehjemsplasser – Arbeiderpartiet er misfornøyd med satsingen.
Man øker satsingen på infrastrukturen med enorme 50 pst. – ikke
nok penger, sier venstresiden. Sånn kunne jeg ha fortsatt på område
etter område.
Jeg må virkelig spørre om disse
representantene og partiene tror på dette selv. Hvis de gjør det,
er de i alle fall totalt blottet for troverdighet. I denne regjeringsperioden
ble Norge til og med kåret til verdens lykkeligste land og nordmenn
til verdens lykkeligste folk. Jeg synes det er rart at venstresiden
ikke har kommet og sagt at dette var for lite for sent, at det ikke
skjedde fort nok, og at det burde ha skjedd før.
En kan egentlig spørre seg: Hvorfor
blir det sånn? Hvorfor har debatten om budsjettet vist at det kun
er kritikk? Jeg tror det er fordi prosjektet til venstresiden ikke
handler om å finne en alternativ politikk til denne regjeringens,
det handler mest av alt om å komme med kritikk, uansett hvor gode
resultatene er. Jeg tror at venstresiden hadde stått seg mye bedre
hvis de noen ganger kunne si at her har regjeringen faktisk gjort
en god jobb, at den har doblet antallet studentboliger i forhold
til hva vi klarte, er veldig bra. Da tror jeg faktisk det hadde
vært noen som hadde hørt etter når kritikken kom, men den er, sånn
som den framstår nå, totalt blottet for troverdighet når man kritiserer
regjeringspartiene for å være mye, mye flinkere enn en selv klarte
å være. Det blir litt sånn tenk-på-et-tall-politikk når man skal
si hva som er sitt alternativ. Jeg håper at det i neste debatt gjerne
kommer noen flere løsninger – og ikke bare kritikk – fra venstresiden.
Siri Gåsemyr Staalesen (A) [17:26:47]: Arbeiderpartiet har
sammen med et enstemmig storting senest denne våren bedt regjeringen
finne en løsning for Den Tyske Skole, slik Stoltenberg I gjorde
det. Men regjeringen er passiv.
Norge har som utenrikspolitisk
strategi å styrke båndene til Frankrike og Tyskland. Da er det rart
at regjeringen ikke søker løsninger på tvers av departementene. Den
Franske skolen og Den Tyske Skole gir et reelt alternativt tilbud
til den offentlige skolen og bidrar dermed til et ønsket mangfold
i landets hovedstad. Dette er skoler som eksisterer over hele verden.
Skal Norge og Oslo være attraktivt for internasjonal arbeidskraft,
må vi tilby skoletilbud som dette også i Norge.
I revidert nasjonalbudsjett for
2017 klarte vi i denne sal å finne en løsning for Den Franske skolen.
Nå gjenstår det å finne en løsning også for Den Tyske Skole. Skoleledelsen
ved Den Tyske Skole mener skolen er avhengig av styrket finansiering
for å unngå inntaksstopp fra høsten 2018. Det trengs både en kortsiktig
og en langsiktig løsning. Vi håper regjeringen nå går i dialog med
skolen om saken, og kommer tilbake med en løsning i revidert nasjonalbudsjett
for 2018. Deretter ønsker vi å endre regelverket, slik at disse
skolene får mer forutsigbare rammevilkår. Vi forventer at regjeringen
følger dette opp, slik Stortinget har vedtatt.
Arbeiderpartiet sier derfor «Herzlich
willkommen!» heller enn «Auf Wiedersehen!» til elevene som ønsker
å gå gjennom skolehverdagen på Den Tyske Skole Oslo.
Mona Lill Fagerås (SV) [17:28:45]: Representanten Mathilde
Tybring-Gjedde sa i sitt innlegg at ingen snakker om læringsutbytte.
Da har ikke representanten Tybring-Gjedde hørt etter, eller i hvert
fall ikke forstått hva SV snakker om. Tror representanten Tybring-Gjedde
at SV snakker om å utvide skoledagen for ingenting? Vi snakker om
det fordi vi må få på plass det som mangler i dag. Vi må ha større
vekt på kreativitet, kunnskap og dybdelæring, mer tid til en praktisk
og variert skoledag, mer fysisk aktivitet og sunn skolemat. Næring
henger som kjent veldig nært sammen med læring.
Leksene skal foregå i skolehverdagen,
sånn at ungene får hjelp på skolen og leksefri når de kommer hjem.
Vi tror at en mer praktisk og variert skoledag vil gi bedre læringsutbytte,
og det å bygge fuglekasse, dramatisere Ibsen eller dissekere en
fisk vil nok sørge for at alle ungene får like muligheter, uansett
om de lærer best gjennom teori eller praksis. Men skal man få til
dette i norsk skole, er nettopp lærernormen viktig. Hvis ikke disse tingene
er å snakke om å øke læringsutbyttet, tror jeg representanten Mathilde
Tybring-Gjedde må ha et rart læringssyn.
Nils T. Bjørke hadde her
teke over presidentplassen.
Torstein Tvedt Solberg (A) [17:30:37]: Jeg er enig i at dette
har vært en interessant debatt, men jeg er litt overrasket over
hvor visjonsløst det har vært fra regjeringa. Det er kanskje ikke
så rart, som et svar til representanten Simonsen, at et visjonsløst
budsjett også gir en visjonsløs debatt.
Det som jeg synes er det rare,
er at de som nå har vunnet tillit fra folket til nye år i regjering,
ikke har noen nye ambisjoner. Det virker som om man egentlig er
litt ferdig, og fornøyd med prosjektet sitt. Det kan nesten virke som
at Venstre må inn i regjering mest som en redningspakke for regjeringa
for at en skal få til noen nye ideer. For i denne debatten er en
bare opptatt av å bruke de store ordene.
En snakker om et historisk yrkesfagløft,
men en har ingen nye tiltak og kun fattige fem millioner til yrkesfagåret.
Statsråden var heller ikke noe unntak. Han brukte hele innlegget
sitt på å snakke om digitalisering og ny teknologi, beskrive, forklare
og etterlyse, ikke minst, klok digitalisering. Ja, jeg er helt enig,
men denne regjeringa har jo ikke hatt noen digitalisering. Alle
de konkrete forslagene vi i dag vedtar og diskuterer, er det enten Venstre
som har fått inn i forhandlingene, eller Arbeiderpartiet og komiteen
som har lagt til. Her er det ingen systematikk – kun store ord og
lite handling.
Representanten Tybring-Gjedde var
opptatt av læring og kvalitet. Det er vi også. Da synes jeg det
er merkelig at Høyre i dag stemmer mot at vi skal ha flere lærere
i skolen, at Høyre uttalt er mot en tillitsreform og ikke minst
mot det å fjerne testing, måling og den overstyringen som skolen
nå ser. Jeg inviterer heller Høyre med på den debatten som virkelig
betyr noe for lærerne og elevene, og før en gjør det, oppfatter
jeg klagesangen fra Tybring-Gjedde mest som et retorisk poeng.
I tillegg nedvurderer Høyre systematisk
betydningen av skolemiljø, fysisk aktivitet og helse. Jeg har hørt
Høyre si at frukt og fysisk aktivitet går på bekostning av elevenes
læring. Det er feil. Sunne elever lærer mer og ikke mindre.
Jeg savner fortsatt et svar fra
Fremskrittspartiet og komitélederen: Hva vil egentlig komitélederen
kjempe for når en ny regjeringsplattform nå skal utformes? Hva er det
Fremskrittspartiet egentlig har av konkrete utdanningskrav når en
nå skal utforme de nye visjonene for en ny regjering?
Presidenten: Representanten
Marit Knutsdatter Strand har hatt ordet to gonger tidlegare og får
ordet til ein kort merknad, avgrensa til 1 minutt.
Marit Knutsdatter Strand (Sp) [17:33:32]: Når det gjelder
fysisk aktivitet, er det definitivt ikke detaljstyring av fag og
innhold, det er å sikre elevene våre en praktisk og aktivt rettet
hverdag, for det vet vi fungerer både for helse og for læring. Aktivitetslæring
er faktisk en egen del innenfor pedagogikken – jeg anbefaler flere å
sjekke opp det.
Ellers kan jeg føye til at jeg
er glad for at elleve måneders studiestøtte løftes, men man må faktisk
poengtere at det er studentene selv som betaler for det gjennom økt
studielånsrente. Jeg kan gjerne applaudere regjeringens og representanten
Simonsens bygging av studentboliger, men Senterpartiet ville ha
bygd flere.
Når det gjelder høyere utdanning,
er det synd at finansieringssystemet blir brukt for å omfordele,
og at struktur og geografi er viktigere enn fag og kvalitet.
Så må jeg til slutt bare utfordre
når det gjelder fraværsgrensen: Hva slags bruk av ressurser er det?
Her har vi leger og helsesøstre som i dag har nok med å strekke til
med arbeidsoppgavene de har fra før.
Freddy André Øvstegård (SV) [17:34:47]: Mange av mine venner
sitter akkurat nå med nesen sin godt plantet i pensum og gjør den
siste lille innsatsen som skal til før eksamen. For et års tid siden
trodde jeg ærlig talt at jeg selv skulle sitte med nesen i boka
selv, men i stedet står jeg her og sender en hilsen til alle landets
studenter som nå står på og kjemper seg gjennom de siste eksamenene
for å bidra til framtidens Norge.
De skal skape verdier, enten det
er i form av økonomiske verdier eller kunnskap som en verdi i seg
selv. Kunnskapsnasjonen har nær sagt blitt en klisjé, men det er
likevel viktig. Og hvis vi skal være best i verden på høyere utdanning
og forskning, må vi også legge til rette for at studentene kan få
dyrke talentene sine, helt uavhengig av bakgrunn.
I dag gjenstår det en del før landets
studenter kan vise sitt virkelige potensial. For selv om studentbevegelsen har
kjempet igjennom en rekke viktige fellesskapsløsninger som gjør
at flere kan bruke mer tid på sine studier, så finnes det ennå barrierer
som gjør at ikke alle kan bidra med sitt fulle potensial.
For det første er heltidsstudenten
en myte. Politikken i Norge har som mål at studentene skal bruke
sin arbeidstid på å studere, men fordi studielånet fortsatt ikke holder,
bruker studentene en stadig større andel av sin arbeidsuke på jobb
i stedet. Resultatet er helt åpenbart – studentene har nå en fullføringsgrad
på normert tid på 40 pst., og det koster samfunnet en hel del. SV
tar det på alvor. Vi foreslår i vårt alternative budsjett å bruke
286 mill. kr på å øke studiestøtten til 1,3 G. Det vil være et stort
løft for lommeboka til landets studenter.
For det andre blir landets studenter
kastet ut i et utrygt leiemarked der spekulanter tar blodpris i
de største byene. Jeg kjenner flere som har bodd i telt over lengre
tid fordi de ikke har funnet et sted å bo som de har råd til. Sånn
kan vi ikke ha det i Norge. Å sørge for rimelige og anstendige studentboliger
til flere vil gi tryggere rammer for studentene og mindre behov
for å jobbe ved siden av studiene. Også det tar SV på alvor; vi
foreslår å bygge 4 000 flere studentboliger enn det regjeringen gjør.
For det tredje – og avslutningsvis
– må vi fortsatt heve kvaliteten på høyere utdanning og forskning
om studentene skal få utnyttet sitt fulle potensial. Det mener SV
at vi må gjøre gjennom spesielt å styrke grunnforskning og basisfinansiering
for en fri og uavhengig forskning. Derfor foreslår vi 300 mill.
kr mer enn regjeringen til basisfinansieringen, og det gjør vi fordi
kunnskap og uavhengige institusjoner er en verdi i seg selv. Vi må
ha mer av det og ikke bare mer bestillingsforskning fra næringslivet.
Så til alle studenter der ute:
SV ønsker lykke til med eksamen!
Nicholas Wilkinson (SV) [17:37:55]: Representanten Simonsen
fra Fremskrittspartiet gråt sine bitre tårer over at venstresiden
ikke skrøt av høyresidens budsjett. Da må jeg si at det ikke er
det at høyresiden er så geniale til å fordele penger, som gjør at
det har vært litt mer penger til ting – de har også økt underskuddet
på statsbudsjettet med over 100 mrd. kr per år. Det er en så svimlende
sum at en nesten ikke klarer å se det for seg. Så, når de har økt
underskuddet med over 100 mrd. kr, klarer de å gafle bort ganske
store deler i skattekutt til de aller rikeste, og så sitter man
igjen med litt småpenger i bunnen. Ja, vi har f.eks. fått elleve
måneders studiestøtte, men den hadde de ikke penger til å finansiere,
så den må studentene selv betale økt studentavgift for å få på plass.
Så ja, vi er ikke spesielt imponert
over høyresiden. Enhver person kunne ha klart å budsjettere godt
hvis man kunne øke underskuddet med 100 mrd. kr. Men det har seg
sånn at i det lange løp må faktisk inntektene gå opp i opp med utgiftene.
Derfor foreslår SV å redusere oljepengebruken med flere milliarder
kroner. Jeg er skuffet over at Arbeiderpartiet ikke viser samme
magemål, men i SV evner vi i hvert fall å prioritere tydelig.
Så er det noen som er uenig i det
vi mener om at de rikeste skal betale mer i skatt. Det er greit.
Men vi klarer i hvert fall å si at framtidens generasjoner ikke
skal være de som må betale for budsjettfesten til Høyre og Fremskrittspartiet
for at de skal klare å betale seg ut og få med seg sentrumspartiene.
Men det var ikke det jeg egentlig
skulle snakke om. Det jeg egentlig skulle snakke om, var helse.
Nå kommer jeg rett fra trening her nede, for fysisk aktivitet hver
dag er veldig bra. Derfor er både jeg og representanten Øvstegård
klare til å forlenge debatten litt til for dere som er her – for
nå har vi vært i bevegelse. Det vi vet, er at barn og unge lærer
bedre og blir sunnere hvis de får være i bevegelse hver dag. Men
for oss i SV er det viktig at det helst skal skje med utvidede timetall,
flere lærere og mer ressurser, for vi vet at det er mye som skal
inn i skoledagen. Derfor er SVs primærstandpunkt at vi skal ansette
flere lærere og utvide skoledagen slik at det blir en praktisk og
variert skoledag, med plass til alt.
I tillegg vet vi at gode matvaner
læres tidlig. Da vi hadde frukt og grønt i skolen, sank forbruket
av brus og godteri blant unge, og de spiste mer frukt og grønt ikke
bare på skolen, men også hjemme. Det løser helseutfordringer for
framtiden, det er å tenke framover – ikke å lage en budsjettfest
der vi bruker opp alle sparepengene i dag.
Jeg merker meg at høyresidens representanter
nyter sin gratis frukt og grønt her på Stortinget, selv om de ikke
unner barn i Norge den samme rettigheten. Det handler rett og slett
om hvorvidt vi skal prioritere bare nåtiden eller planlegge framover.
Skal vi bruke opp sparepengene i dag eller prioritere tydelig? Skal
vi satse på forebyggende helsearbeid med fysisk aktivitet i skolen
– og skolefrukt – eller skal vi bruke opp pengene i dag?
Presidenten: Representanten
Kent Gudmundsen har hatt ordet to gonger tidlegare og får ordet
til ein kort merknad, avgrensa til 1 minutt.
Kent Gudmundsen (H) [17:41:11]: Selv om det er åpenbart at
det er en budsjettdebatt, og det blir mye prat om penger, er jeg
i likhet med statsråden opptatt av at vi framover også skal få gode
utdanningspolitiske debatter her i salen som handler om hvilke resultater
vi oppnår. Det er ingen tvil om at Norge, som et av verdens rikeste
land, er et av de landene som bruker mest penger per elev på skolen,
også når vi ser på land i OECD, som det er ganske relevant å sammenligne
oss med. Samtidig vet vi at vi ikke helt oppnår de resultatene vi ønsker.
Vi ser det går bedre i grunnskolen. Flere leser og regner bedre.
Vi ser at frafallet i videregående skole går ned, at flere får læreplass,
og at universitets- og høyskolesektoren klarer å vinne flere konkurransebaserte forskningsprosjekter.
I så måte er det mye som går bra, men vi må strekke oss mer, og
svaret må ikke alltid være mer penger.
Så vil jeg ønske alle sammen en
riktig god jul og et godt nytt år. Jeg takker for samarbeidet og
ser fram til å fortsette i 2018.
Presidenten: Takk
i like måte.
Representanten Turid Kristensen
har hatt ordet to gonger tidlegare og får ordet til ein kort merknad,
avgrensa til 1 minutt.
Turid Kristensen (H) [17:42:36]: Vi har hørt en rekke påstander
om at regjeringen ikke har noen skolepolitikk, noen nye tiltak og
heller ingen resultater i skolepolitikken. Det må jeg si er ganske
spesielt. Det er mulig at man ikke ønsker å se, men jeg vil helt
på tampen av denne debatten få lov til å nevne noen få eksempler som
kan tjene som en påminnelse.
Vi har fornyet rammeplanen for
barnehagen, og vi har innført Lærerløftet med rekordstor satsing
på etter- og videreutdanning og innføring av lærerspesialistordningen.
Tidlig innsats startet i forrige periode og videreføres nå, videre
ny mobbelov og opptrapping av kampen mot mobbing, lag rundt eleven,
helsesøster- og psykologstillinger i kommunene, fagfornyelsen, Yrkesfagløftet,
satsing på fagskolene, kvalitetsmeldingen, humaniorameldingen, strukturreformer
i høyere utdanning, langtidsplan for høyere utdanning og forskning,
økt studiestøtte og mer enn en dobling av støtten til studentboliger.
Det er også godt kjent at elevene er mer til stede på skolen, færre
faller fra, flere fullfører og resultatene har blitt forbedret.
All ære til dyktige elever og lærere, men det må være lov til å
peke på at påstanden om at regjeringen ikke har noen politikk, burde falle
på sin egen urimelighet.
Riktig god jul!
Presidenten: Representanten
Martin Henriksen har hatt ordet to gonger tidlegare og får ordet
til ein kort merknad, avgrensa til 1 minutt.
Martin Henriksen (A) [17:43:52]: Jeg må først si at det skulle
bare mangle at ikke en regjering som sitter i fire år og bruker
rekordmye oljepenger, også har noe å vise til. Det er ikke det vi
kritiserer. Hvis statsråden, representanten Simonsen eller andre
ønsker mer skryt, anbefaler jeg dem å dra andre steder enn til en
budsjettdebatt i Stortinget. Der handler det om å få fram politiske
forskjeller. Dersom kritikken går ut på at vi bruker mer penger
enn regjeringa, lever vi også godt med det.
Dersom representantene fra Høyre
virkelig er opptatt av detaljstyring – og her mener jeg at jeg hører
lyden av en dobbel standard – burde de ta tak i at de sender doble
signaler til skolene og barnehagene gjennom at kommunal- og moderniseringsministeren
hausser opp en måling som egentlig betyr at redusert bemanning i barnehagene
gir økt effektivitet. De burde ta tak i det lærerne peker på som
den største overstyringen av deres hverdag, nemlig kvalitetvurderingssystemet
i skolen med testing, prøving, måling og rapportering. Så lenge regjeringa
nekter å se den utfordringen og sette ned foten for å gjøre noe
med det, kan det godt hende at stortingsflertallet også i denne
saken må gjøre jobben for dem.
Atle Simonsen (FrP) [17:45:03]: Jeg vil si at de talerne
som har vært oppe etter mitt innlegg, understreker hele mitt poeng.
For det blir sagt fra Senterpartiet – vi får en tommel opp for å
ha bygd 2 000 boliger – at de ville ha bygd 3 000 boliger. Men det
er en stor forskjell her – man ville ha bygd 3 000, men man gjorde
det aldri.
Så må jeg også få takke for at
samme representant gjorde meg oppmerksom på nok et eksempel, som
jeg glemte å nevne selv – jeg sa jo at jeg kunne nevne i fleng –
jeg kunne også ha nevnt studiestøtte. Regjeringen får kritikk for
ikke å ha økt studiestøtten nok, når det faktisk er snakk om den
største økningen som har vært gjort på ti år, og hvor man faktisk
begynner med introduseringen av elleve måneders studiestøtte.
Så ble det sagt fra SV at det skulle
være rart om vi ikke klarte å få til noe med de store skattelettelsene
som vi gir, og den store pengebruken vi har, og en sier at pengene
som vanlige folk får, kun er småpenger. En må jo nesten undre seg
på hva som er det vanlige inntektsnivået til folk i SV, når 10 000 kr
for en vanlig familie blir regnet for å være småpenger. Det er faktisk
så mye skattelette en vanlig familie har fått av denne regjeringen,
og det tror jeg kommer veldig godt med nå inn mot julen.
Det er et grep som SV ønsker å
ta som kunne sørget for at underskuddet hadde blitt ufattelig mye
større, og det er å stoppe all investering og legge ned oljebransjen, som
i år bidrar med 130 mrd. kr til statskassen. Jeg vil jo tro at hvis
vi kom i en situasjon hvor alle de pengene var vekke og vi ikke
hadde dem lenger, kunne det godt være at det hadde blitt flertall
i salen for å kutte bridgekurs for 50-åringer. Det er ikke rart
at en må bruke penger når flertallet ikke engang vil være med på
et slikt kutt.
Så avslutter representanten Henriksen
debatten på en fin måte med å understreke nok et poeng, nemlig ved at
han kritiserer regjeringen for oljepengebruk, når han har ønsket
omtrent akkurat den samme oljepengebruken selv gjennom alle årene
denne regjeringen har sittet. Da er hele angrepet igjen totalt blottet
for rettferdighet.
Så vil jeg også nevne et kutt som
jeg vil utfordre Henriksen på. Man foreslår i budsjettet nå i år
å kutte 300 mill. kr til private barnehager, hvor halvparten av landets
barnehagebarn går. Det er doble standarder.
Presidenten: Representanten
Mathilde Tybring-Gjedde har hatt ordet to gonger tidlegare og får
ordet til ein kort merknad, avgrensa til 1 minutt.
Mathilde Tybring-Gjedde (H) [17:47:56]: Representanten Fagerås
fra SV spurte om jeg forsto SVs politikk. Svaret er kanskje at det
gjør jeg egentlig ikke, for jeg forstår ikke politikere som skal
prioritere, som ikke prioriterer det viktigste for at elevene lærer.
Faglig oppdaterte lærere også i praktisk-estetiske fag, gode profesjonsfellesskap
på skolene, å lese realfag, IKT-satsing, tiltak mot mobbing, styrking
av spesialundervisningen – dette er tiltak som vi vet fungerer.
Jeg er faktisk enig med representanten Arnstad: Kvalitet er vanskelig
å måle. Men den store kvalitetsforskjellen i norsk skole handler faktisk
ikke om antall minutter med fysisk aktivitet, antall lærere eller
antall timer, dessverre. Det hadde vært kjempefint om det var slik,
men det handler veldig ofte om kompetanse, ledelse og klare prioriteringer.
Dersom vi skal sikre at skolen blir en reell arena for sosial utjevning,
hvis vi skal sikre at det faktisk er slik at det ikke er lommeboken
eller bokhyllen hjemme som bestemmer, må vi satse på det vi vet
fungerer, og ikke det vi skulle ønske fungerte.
Presidenten: Representanten
Roy Steffensen har hatt ordet to gonger tidlegare i debatten, og
får ordet til ein kort merknad, avgrensa til 1 minutt.
Roy Steffensen (FrP) [17:49:06]: Jeg må si at jeg kjenner
ikke sosialistene i SV igjen. Tidligere i dag kom det klart fram
at de var imot å redusere foreldrebetalingen i barnehagene da vi
innførte det, og den store kampsaken nå er å sørge for at de som
tjener mest, skal få billigere barnehager. Nå sist var representanten
Wilkinson oppe og belærte høyresiden om hvordan man finansierer
budsjettene. Så det er nye tider i SV.
Det ble påpekt fra SV at vi bruker
opp sparepengene. På min første dag som stortingsrepresentant var
oljefondet på 4 714 mrd. kr. Nå er det på 8 628 mrd. kr. Det er
altså ingenting som tyder på at sparepengene blir brukt opp av denne
regjeringen.
Ellers er jeg blitt utfordret på
hva som er Fremskrittspartiets visjoner inn i en ny regjeringsplattform.
Det er selvfølgelig hele partiprogrammet vårt. Det er det som blir
lagt på bordet på vår første forhandlingsdag.
Med det vil jeg ønske god jul til
hele komiteen og alle som har deltatt i debatten.
Nicholas Wilkinson (SV) [17:50:13]: Ja, det er tydeligvis
behov for litt økonomiundervisning. Oljefondet øker ikke fordi regjeringen
er flink til å spare. Det øker fordi vi nå i en veldig kort periode
i norsk historie har oljeproduksjon. Så er spørsmålet: Skal vi dele
de ressursene med framtidens generasjoner, eller skal vi bruke opp
alt nå? Underskuddet i statsbudsjettet er økt med over 100 mrd. kr
– 100 mrd. kr i økt underskudd på statsbudsjettet, som må tas fra
sparepengene våre – og så står de her og skryter av 1 eller 2 milliarder
mer til utdanning og visse felt.
De savnet skryt fra venstresiden.
Jeg skal gi litt skryt. Høyre har heller ikke denne gangen gjennomført
den store skoleprivatiseringen de prøvde seg på sist de styrte. Det
er bra. De har latt seg overkjøre av Kristelig Folkeparti og gjennomfører
nå SV-politikk med økt lærertetthet. Det er bra. De har til og med
stemt for SVs forslag om en gjennomgang av de økende forskjellene
i Norge. Det er også bra.
Men det er ikke så veldig vanskelig
å forstå hvordan forskjellene i Norge øker, når vi ser hvordan disse
folkene lager budsjetter. Jeg har fått skattekutt på under en øl i
uka. De rikeste i Norge har fått 11 200 kr hver i uka. Man må ikke
være mattegeni for å forstå at dette gir økte forskjeller.
Det ble sagt av representanten
fra Fremskrittspartiet at vi skal jo bare bore etter mer olje –
det er løsningen på alle verdens problemer. Men det har seg sånn
at olje kan vi ikke leve av til evig tid. Det tror jeg alle utenfor
denne salen forstår, og det burde også høyresidens representanter
forstå. Da er spørsmålet: Skal vi ruste oss nå for framtiden som
kommer, eller skal vi stå med hodet nede i oljealderen så lenge
vi bare klarer, og så plutselig stå uten ny kompetanse?
Derfor foreslår SV i sitt utdanningsbudsjett
å flytte forskningsinnsatsen fra bare olje og petroleum og over på
fornybare næringer, på framtidens næringer, for de pengene vi investerer
i dag, er det som skaper framtidens Norge. Derfor foreslår SV å
forebygge problemer istedenfor bare å kurere dem. Vi foreslår å
kutte i underskuddet i statsbudsjettet som høyresiden eksploderer, fordi
vi sparer for framtidens generasjoner. Vi foreslår å flytte forskning
fra petroleum og gammeldags teknologi over på fornybar teknologi
og å flytte kompetanse, de dyktige folkene fra oljenæringen, så
vi kan bruke den kompetansen i andre og fornybare næringer. Det
er å ruste Norge for framtiden.
Jeg tror Kåre Willoch hadde snudd
seg – ja han kan jo ikke snu seg i graven ennå, for han lever. Men
Kåre Willoch snakket en gang om at konservatisme handlet om å bygge
Norge for framtiden og forandre for å bevare. Hvis man skal bevare,
kan man ikke drive og knuse sparegrisen og bruke opp alle pengene
nå. Derfor må vi slutte å bruke så mye oljepenger. Og nei, høyresiden
vil ikke få noe ros fra venstresiden for hvordan de klarer å prioritere,
så lenge de øker underskuddet i budsjettet med over 100 mrd. kr.
Presidenten: Presidenten
vil minna representanten om at det er skule- og forskingsdebatt
og ikkje finansdebatt i dag.
Representanten Marit Arnstad har
hatt ordet to gonger tidlegare og får ordet til ein kort merknad,
avgrensa til 1 minutt.
Marit Arnstad (Sp) [17:53:24]: Jeg tror nok en må regne med
at det også blir blandet inn litt økonomi.
Det er sørgelig, rett før jul,
at Høyre og Fremskrittspartiet ikke føler at de får den applausen
og de jubelbrølene de ønsker. Men debatten må settes litt i perspektiv. Vi
har i dag en statsminister som står ansvarlig for mer bruk av oljepenger
enn samtlige statsministre før henne. Det er situasjonen vi står
i. Derfor vil jeg si til representanten Simonsen at det er helt
riktig at Senterpartiet sier at 2 000 studentboliger er bra, men
at Senterpartiet ville ha foreslått flere. Med andre ord: Vi ville
prioritert annerledes enn denne regjeringen.
Vi er inne i den perioden av norsk
historie da oljepengebruken er størst, og debatten i dag handler
om hvordan man prioriterer bruken av disse pengene. Høyre og Fremskrittspartiet
har i stor grad prioritert dem til skattelettelser. Vi ville prioritert
dem til andre ting, bl.a. utdanning.
Presidenten: Representanten
Mona Lill Fagerås har hatt ordet to gonger tidlegare og får ordet
til ein kort merknad, avgrensa til 1 minutt.
Mona Lill Fagerås (SV) [17:54:33]: Jeg var nødt til å ta
ordet til slutt, for representanten Mathilde Tybring-Gjedde sa noe
som faktisk ikke er sant. SV er ikke imot faglig oppdatering og
kompetanseheving. Det vi er imot, er den tilbakevirkende kraften
– det samme som både Utdanningsforbundet og Skolenes landsforbund sier.
Til representanten Roy Steffensen,
som er stolt av at regjeringen har sørget for billigere barnehager:
Det er dessverre nesten ingen som bruker den ordningen. Det enkleste
ville vært – for en Fremskrittsparti-mann som ikke vil ha mer byråkratisering
– å opprettholde den ordningen som barnehageforlikets mor gikk inn
for, nemlig lav foreldrebetaling, lav makspris for alle.
Presidenten: Fleire
har ikkje bedt om ordet til sak nr. 3.
Innstilling
fra utdannings- og forskningskomiteen om Endringer i statsbudsjettet
2017 under Kunnskapsdepartementet og Endringar i statsbudsjettet
2017 under Nærings- og fiskeridepartementet, kap. 925 og 927 (Innst. 75 S (2017–2018),
jf. Prop. 17 S (2017–2018) og Prop. 20 S (2017–2018), kap. 925 og
927)
Presidenten: Ingen
har bedt om ordet.
Innstilling
fra utdannings- og forskningskomiteen om Samtykke til godkjenning
av EØS-komiteens beslutning nr. 94/2017 av 5. mai 2017 om innlemmelse
i EØS-avtalen av direktiv 2013/55/EU om endring av direktiv 2005/36/EF
om godkjenning av yrkeskvalifikasjoner og forordning (EU) nr. 1024/2012
om forvaltningssamarbeidet gjennom informasjonssystemet for det
indre marked («IMI-forordningen» (Innst. 88 S (2017–2018), jf.
Prop. 3 S (2017–2018))
Presidenten: Ingen
har bedt om ordet.
Etter at det var ringt til votering,
sa
presidenten:
Då er Stortinget klar til å gå til votering.
Presidenten: Under
debatten er det sett fram i alt 47 forslag. Det er
forslaga
nr. 1–18, frå Ingvild Kjerkol på vegner av Arbeidarpartiet, Senterpartiet
og Sosialistisk Venstreparti
forslaga
nr. 19–21, frå Ingvild Kjerkol på vegner av Arbeidarpartiet og Senterpartiet
forslaga
nr. 22 og 23, frå Ingvild Kjerkol på vegner av Arbeidarpartiet og
Sosialistisk Venstreparti
forslag
nr. 24, frå Ingvild Kjerkol på vegner av Arbeidarpartiet
forslag
nr. 25, frå Kjersti Toppe på vegner av Senterpartiet, Sosialistisk
Venstreparti og Venstre
forslaga
nr. 26–37, frå Kjersti Toppe på vegner av Senterpartiet og Sosialistisk
Venstreparti
forslaga
nr. 38–42, frå Kjersti Toppe på vegner av Senterpartiet
forslaga
nr. 43–46, frå Nicholas Wilkinson på vegner av Sosialistisk Venstreparti
forslag
nr. 47, frå Bjørnar Moxnes på vegner av Raudt
Presidenten
gjer merksam på at forslag nr. 5 vart trekt under debatten.
Det
vert votert over forslag nr. 47, frå Raudt. Forslaget lyder:
«Stortinget ber regjeringen sikre
at Odda sjukehus blir opprettholdt på dagens nivå og styrket med nye
oppgaver, i tråd med Stortingets anbefalinger 15. mai i år.»
Senterpartiet og Sosialistisk Venstreparti
har varsla støtte til forslaget.
Geir Jørgen Bekkevold (KrF) (fra salen): Kristelig Folkeparti
skal også stemme for!
Presidenten: Kristeleg
Folkeparti vil òg røysta for.
Forslaget frå Raudt vart med 78
mot 23 røyster ikkje vedteke.
(Voteringsutskrift kl. 18.08.59)
Presidenten: Det
vert votert over forslaga nr. 43–45, frå Sosialistisk Venstreparti.
Forslag nr. 43 lyder:
«Stortinget ber regjeringen bestille
flere brukerstyrte senger i psykisk helsevern gjennom oppdragsdokumentene
til de regionale helseforetakene.»
Forslag nr. 44 lyder:
«Stortinget ber regjeringen fremme
forslag om å innføre sanksjoner mot kommuner som tvinger eldre i
sykehjem til å bo på dobbeltrom mot sin vilje.»
Forslag nr. 45 lyder:
«Stortinget ber regjeringen redegjøre
for Stortinget om klasseskillene i tannhelse og foreslå tiltak for å
sikre flere tilgang på tannhelsebehandlingen de trenger.»
Raudt har varsla støtte til forslaga.
Forslaga frå Sosialistisk Venstreparti
vart med 94 mot 7 røyster ikkje vedtekne.
(Voteringsutskrift kl. 18.09.27)
Presidenten: Det
vert votert over forslag nr. 46, frå Sosialistisk Venstreparti.
Forslaget lyder:
«Stortinget ber regjeringen legge
fram forslag for å styrke habiliteringen og rehabiliteringen, herunder fysioterapi.
Planen skal sikre at flere diagnoser omfattes av ordningen med gratis
behandling.»
Miljøpartiet Dei Grøne og Raudt
har varsla støtte til forslaget.
Forslaget frå Sosialistisk Venstreparti
vart med 92 mot 8 røyster ikkje vedteke.
(Voteringsutskrift kl. 18.09.53)
Presidenten: Det
vert votert over forslaga nr. 38–42, frå Senterpartiet.
Forslag nr. 38 lyder:
«Stortinget ber regjeringen iverksette
en kompensasjonsordning fra januar 2018 for ideelles historiske
pensjonskostnader som skissert i forslaget til statsbudsjett og
komme tilbake til Stortinget i revidert statsbudsjett 2018 med nødvendige
forbedringer i ordningen, herunder at knekkpunktet for kompensasjon
settes til det tidspunktet ordningen trer i kraft.»
Forslag nr. 39 lyder:
«Stortinget ber regjeringen sørge
for at protonsenter ved Haukeland universitetssjukehus kan stå ferdig
i 2022.»
Forslag nr. 40 lyder:
«Stortinget ber regjeringen sikre
at Kristiansund sykehus ikke selges.»
Forslag nr. 41 lyder:
«Stortinget ber regjeringen komme
tilbake til Stortinget med en plan for hvilke spesialisthelsetjenestefunksjoner
som skal være i nytt sykehus på Hjelset og i Kristiansund, og hvordan
nybygg skal realiseres økonomisk uten at det går ut over pasienttilbudet.»
Forslag nr. 42 lyder:
«Stortinget ber regjeringen om
å dele opp Helse Sør-Øst.»
Raudt har varsla støtte til forslaga.
Forslaga frå Senterpartiet vart
med 88 mot 12 røyster ikkje vedtekne.
(Voteringsutskrift kl. 18.10.14)
Presidenten: Det
vert votert over forslaga nr. 30, 31 og 34, frå Senterpartiet og
Sosialistisk Venstreparti.
Forslag nr. 30 lyder:
«Stortinget ber regjeringen fremme
en sak til Stortinget for tillitsreform i helsevesenet der skjemavelde
og rapportering i størst mulig grad byttes med tillit til faglig
skjønn.»
Forslag nr. 31 lyder:
«Stortinget ber regjeringen sikre
at oppgaver som hører til normal drift, blir gjennomført internt
i sykehusene, ikke ved bruk av fordyrende konsulenter eller outsourcing.»
Forslag nr. 34 lyder:
«Stortinget ber regjeringen sørge
for bedre opplæring og rutiner for å ivareta munnhelsen for beboere i
sykehjem og brukere av hjemmetjenesten.»
Raudt har varsla støtte til forslaga.
Forslaga frå Senterpartiet og Sosialistisk
Venstreparti vart med 82 mot 18 røyster ikkje vedtekne.
(Voteringsutskrift kl. 18.10.38)
Presidenten: Det
vert votert over forslaga nr. 26–29, 32, 33 og 35–37, frå Senterpartiet
og Sosialistisk Venstreparti.
Forslag nr. 26 lyder:
«Stortinget ber regjeringen ta
initiativ til internasjonalt samarbeid for å sikre flest mulig tilgang
på nye medisiner og stoppe overprising.»
Forslag nr. 27 lyder:
«Stortinget ber regjeringen vurdere
om vaksiner mot vannkopper og meningokokk serogruppe C bør tas inn
i barnevaksinasjonsprogrammet.»
Forslag nr. 28 lyder:
«Stortinget ber regjeringen utrede
behovet for nasjonal produksjonskapasitet på vaksinene i barnevaksinasjonsprogrammet.»
Forslag nr. 29 lyder:
«Stortinget ber regjeringen fremme
forslag til en nasjonal strategi for det alkoholforebyggende arbeidet.»
Forslag nr. 32 lyder:
«Stortinget ber regjeringen endre
forskriften til Kreftregisteret slik at de kan hente ut data om
kvinnens fødeland.»
Forslag nr. 33 lyder:
«Stortinget ber regjeringen styrke
oppfølgingen av veteraner med psykiske helseplager og på egnet måte
komme tilbake til Stortinget med en oversikt over status for tiltakene
i handlingsplanen «I tjeneste for Norge» og tidfeste videre fremdrift.»
Forslag nr. 35 lyder:
«Stortinget ber regjeringen sørge
for at alternativ til østrogentilskudd for bivirkninger etter kreft
innlemmes i blåreseptordningen for kreftpasienter som har hatt livmorhalskreft
eller brystkreft.»
Forslag nr. 36 lyder:
«Stortinget ber regjeringen vurdere
å frita alle barn opp til 18 år for egenandeler for allmennlegehjelp
fra 2019.»
Forslag nr. 37 lyder:
«Stortinget ber regjeringen sette
ned et nytt utvalg som får klart mandat til å fremme forslag til
alternative modeller for styring av spesialisthelsetjenesten, til
erstatning for dagens helseforetakslov.»
Miljøpartiet Dei Grøne og Raudt
har varsla støtte til forslaga.
Forslaga frå Senterpartiet og Sosialistisk
Venstreparti vart med 81 mot 19 røyster ikkje vedtekne.
(Voteringsutskrift kl. 18.11.10)
Presidenten: Det
vert votert over forslag nr. 25, frå Senterpartiet, Sosialistisk
Venstreparti og Venstre. Forslaget lyder:
«Stortinget ber regjeringen sørge
for at informasjon om retten til gratis tannbehandling for hjemmeboende
som mottar hjemmesykepleie og beboere i sykehjem, gjøres kjent i
tjenestene, og at informasjon når ut til pårørende.»
Miljøpartiet Dei Grøne og Raudt
har varsla støtte til forslaget.
Forslaget frå Senterpartiet, Sosialistisk
Venstreparti og Venstre vart med 76 mot 24 røyster ikkje vedteke.
(Voteringsutskrift kl. 18.11.33)
Presidenten: Det
vert votert over forslag nr. 24, frå Arbeidarpartiet. Forslaget
lyder:
«Stortinget ber regjeringen øke
låneandelen ved store sykehusinvesteringer fra 70 prosent til 80
prosent.»
Raudt har varsla støtte til forslaget.
Forslaget frå Arbeidarpartiet vart
med 70 mot 30 røyster ikkje vedteke.
(Voteringsutskrift kl. 18.11.56)
Presidenten: Det
vert votert over forslaga nr. 22 og 23, frå Arbeidarpartiet og Sosialistisk
Venstreparti.
Forslag nr. 22 lyder:
«Stortinget ber regjeringen sette
sammen en ekspertgruppe med mandat om å fremme forslag som reduserer
rapporteringsbyrden i norske sykehus. Mandat og sammensetning av
gruppen legges frem i revidert nasjonalbudsjett 2018, og gruppens
innspill skal danne grunnlag for sykehusenes oppdragsdokument i
2019.»
Forslag nr. 23 lyder:
«Stortinget ber regjeringen fjerne
begrensningen som gjør at helsesøstre og jordmødre ikke har forskrivningsrett
på alle typer prevensjon til unge under 16 år.»
Miljøpartiet Dei Grøne og Raudt
har varsla støtte til forslaga.
Forslaga frå Arbeidarpartiet og
Sosialistisk Venstreparti vart med 63 mot 37 røyster ikkje vedtekne.
(Voteringsutskrift kl. 18.12.21)
Presidenten: Det
vert votert over forslag nr. 19, frå Arbeidarpartiet og Senterpartiet.
Forslaget lyder:
«Stortinget ber regjeringen fortsatt
inkludere odontofobi i vilkårene for trygderefusjon etter § 1 pkt.
14 i forskrift om stønad til dekning av utgifter til undersøkelse
og behandling hos tannlege og tannpleier for sykdom.»
Miljøpartiet Dei Grøne og Raudt
har varsla støtte til forslaget.
Forslaget frå Arbeidarpartiet og
Senterpartiet vart med 58 mot 42 røyster ikkje vedteke.
(Voteringsutskrift kl. 18.12.49)
Presidenten: Det
vert votert over forslag nr. 20, frå Arbeidarpartiet og Senterpartiet.
Forslaget lyder:
«Stortinget ber regjeringen vurdere
en deling av Helse Sør-Øst med bakgrunn i muligheten for bedre styring
og drift.»
Sosialistisk Venstreparti og Raudt
har varsla støtte til forslaget.
Forslaget frå Arbeidarpartiet og
Senterpartiet vart med 53 mot 47 røyster ikkje vedteke.
(Voteringsutskrift kl. 18.13.13)
Presidenten: Det
vert votert over forslag nr. 21, frå Arbeidarpartiet og Senterpartiet.
Forslaget lyder:
«Stortinget ber regjeringen komme
tilbake med egen sak til Stortinget om oppfølging av NOU 2016:25
Organisering og styring av spesialisthelsetjenesten.»
Sosialistisk Venstreparti, Miljøpartiet
Dei Grøne og Raudt har varsla støtte til forslaget.
Forslaget frå Arbeidarpartiet og
Senterpartiet vart med 52 mot 48 røyster ikkje vedteke.
(Voteringsutskrift kl. 18.13.38)
Presidenten: Det
vert votert over forslaga nr. 4, 8 og 9, frå Arbeidarpartiet, Senterpartiet
og Sosialistisk Venstreparti.
Forslag nr. 4 lyder:
«Stortinget ber regjeringen avvikle
såkalt «fritt behandlingsvalg» og i stedet styrke ordningen med fritt
sykehusvalg, med en plikt for fastlegekontorene og sykehusene om
å informere om hvor og hvordan pasientene kan få best og raskest
mulig behandling.»
Forslag nr. 8 lyder:
«Stortinget ber regjeringen sikre
at avgjørende driftsoppgaver i sykehusene blir ivaretatt som intern drift,
i stedet for å konkurranseutsette tjenestene.»
Forslag nr. 9 lyder:
«Stortinget ber regjeringen innføre
et prinsipp om at helseforetakene alltid skal vurdere å utføre en oppgave
i egenregi, før kommersielle løsninger velges».
Raudt har varsla støtte til forslaga.
Forslaga frå Arbeidarpartiet, Senterpartiet
og Sosialistisk Venstreparti vart med 53 mot 47 røyster ikkje vedtekne.
(Voteringsutskrift kl. 18.14.04)
Presidenten: Det
vert votert over forslaga nr. 1–3, 6, 7 og 10–18, frå Arbeidarpartiet,
Senterpartiet og Sosialistisk Venstreparti.
Forslag nr. 1 lyder:
«Stortinget ber regjeringen sørge
for at det utarbeides en ny tobakkstrategi.»
Forslag nr. 2 lyder:
«Stortinget ber regjeringa fremje
ein nasjonal handlingsplan for arbeidet mot hepatitt C, med målsetting
om at det innan 2025 ikkje skal skje smitte eller dødsfall av hepatitt
C i Noreg, og at alle pasientar får tilgang til trygg og effektiv
behandling. Folkehelseinstituttet sitt utkast til hepatittstrategi,
datert desember 2015, må leggast til grunn for utarbeiding av handlingsplanen.»
Forslag nr. 3 lyder:
«Stortinget ber regjeringen sørge
for at spesialisthelsetjenesten unntas fra ABE-kuttene i regjeringens budsjettforslag
for 2019 – om regjeringen fortsetter med reformen.»
Forslag nr. 6 lyder:
«Stortinget ber regjeringen styrke
målene om å øke antall ansatte som får tilbud om hele stillinger.»
Forslag nr. 7 lyder:
«Stortinget ber regjeringen sikre
at sykehusene som hovedregel ansetter folk i faste stillinger, for
å sikre kompetanse og trygghet.»
Forslag nr. 10 lyder:
«Stortinget ber regjeringen komme
tilbake med egen sak i statsbudsjettet for 2019 om hvordan antallet
LIS1-stillinger skal økes fra 2019.»
Forslag nr. 11 lyder:
«Stortinget ber regjeringen reversere
ordningen med nøytral merverdiavgift i helseforetakene.»
Forslag nr. 12 lyder:
«Stortinget ber regjeringen om
å sikre at Jobbfast blir videreført i 2018 som et helsetilbud for
varslere, med minst samme behandlingskapasitet som i 2017.»
Forslag nr. 13 lyder:
«Stortinget ber regjeringen om
ikke å gå videre med Helfos anbefaling om ny kontorstruktur.»
Forslag nr. 14 lyder:
«Stortinget ber regjeringen sørge
for at det utarbeides en ny strategi for innvandrerhelse.»
Forslag nr. 15 lyder:
«Stortinget ber regjeringen avslutte
forsøket med statlig finansiering av kommunal eldreomsorg og sørge
for at de innsparte administrasjonskostnadene kan gå til ulike gode
tiltak for eldre.»
Forslag nr. 16 lyder:
«Stortinget ber regjeringen om
å gjenetablere ordningen med Den kulturelle spaserstokk.»
Forslag nr. 17 lyder:
«Stortinget ber regjeringen sette
ned et utvalg som viderefører arbeidet som ble startet i St.meld.
nr. 20 (2006–2007), og som skal komme med forslag til ytterligere
tiltak for å redusere klasseforskjellene i helse.»
Forslag nr. 18 lyder:
«Stortinget ber regjeringen vurdere
om staten skal ta en større prosentandel av lønnskostnadene for
etter- og videreutdanningen for kommunesykepleiere for å styrke
kompetansen i helse-, pleie- og omsorgstjenesten i flest mulig kommuner
over hele landet, og ber regjeringen komme tilbake til dette i revidert
nasjonalbudsjett.»
Miljøpartiet Dei Grøne og Raudt
har varsla støtte til forslaga.
Forslaga frå Arbeidarpartiet, Senterpartiet
og Sosialistisk Venstreparti vart med 52 mot 48 røyster ikkje vedtekne.
(Voteringsutskrift kl. 18.14.32)
Komiteen
hadde tilrådd Stortinget å gjera følgjande
På statsbudsjettet for 2018 bevilges
under:
Kap.
Post
Formål
Kroner
Kroner
Utgifter
700

Helse- og omsorgsdepartementet



1
Driftsutgifter
235 869 000

701

E-helse, helseregistre
mv.



21
Spesielle driftsutgifter, kan overføres
250 933 000


70
Norsk Helsenett
SF
147 019 000


71
Medisinske kvalitetsregistre
38 622 000

702

Beredskap



21
Spesielle driftsutgifter, kan overføres,
kan nyttes 
under post 70
24 607 000


70
Tilskudd, kan overføres,
kan nyttes under post 21
3 853 000

703

Internasjonalt samarbeid



21
Spesielle driftsutgifter, kan overføres
8 063 000


71
Internasjonale organisasjoner
57 817 000

709

Pasient- og brukerombud



1
Driftsutgifter
68 496 000

710

Vaksiner mv.



21
Spesielle driftsutgifter, kan overføres
270 107 000

712

Bioteknologirådet



1
Driftsutgifter
9 530 000

714

Folkehelse



21
Spesielle driftsutgifter, kan overføres,
kan nyttes under 
postene 70, 74 og 79
149 653 000


60
Kommunale tiltak, kan overføres,
kan nyttes 
under post 21
87 102 000


70
Rusmiddeltiltak
mv., kan overføres,
kan nyttes 
under post 21
121 941 000


74
Skolefrukt mv., kan overføres,
kan nyttes 
under post 21
20 335 000


79
Andre tilskudd, kan overføres,
kan nyttes 
under post 21
65 243 000

717

Legemiddeltiltak



21
Spesielle driftsutgifter, kan overføres
9 973 000


70
Tilskudd
57 789 000

732

Regionale helseforetak



21
Spesielle driftsutgifter, kan overføres
19 587 000


70
Særskilte tilskudd, kan overføres,
kan nyttes 
under postene 72, 73, 74 og 75
700 607 000


71
Kvalitetsbasert
finansiering,
kan overføres
539 252 000


72
Basisbevilgning
Helse Sør-Øst RHF,
kan overføres
51 985 750 000


73
Basisbevilgning
Helse Vest RHF,
kan overføres
18 327 061 000


74
Basisbevilgning
Helse Midt-Norge RHF, 
kan overføres
13 865 726 000


75
Basisbevilgning
Helse Nord RHF,
kan overføres
12 403 447 000


76
Innsatsstyrt finansiering, overslagsbevilgning
36 062 556 000


77
Laboratorie- og
radiologiske undersøkelser, 
overslagsbevilgning
3 129 988 000


78
Forskning og nasjonale
kompetansetjenester, 
kan overføres
1 170 188 000


80
Kompensasjon for
merverdiavgift, 
overslagsbevilgning
6 414 149 000


81
Protonsenter, kan overføres
20 540 000


82
Investeringslån, kan overføres
2 890 520 000


83
Opptrekksrenter
for lån f.o.m. 2008, 
overslagsbevilgning
60 800 000


86
Driftskreditter
157 000 000

733

Habilitering og
rehabilitering



21
Spesielle driftsutgifter, kan nyttes under
post 79
14 749 000


70
Behandlingsreiser
til utlandet
126 504 000


72
Kjøp av opptrening
mv., kan overføres
2 812 000


79
Andre tilskudd, kan nyttes under
post 21
6 162 000

734

Særskilte tilskudd
til psykisk helse og rustiltak



1
Driftsutgifter
57 614 000


21
Spesielle driftsutgifter
16 886 000


70
Hjemhenting ved
alvorlig psykisk lidelse mv.
2 706 000


71
Tvungen omsorg for
psykisk utviklingshemmede
83 199 000


72
Utviklingsområder
innen psykisk helsevern og rus
15 686 000

740

Helsedirektoratet



1
Driftsutgifter
1 172 992 000


21
Spesielle driftsutgifter, kan overføres
30 576 000


60
Gjesteinnbyggeroppgjør
for fastleger
80 000 000


70
Helsetjenester i
annet EØS-land
48 887 000

741

Norsk pasientskadeerstatning



1
Driftsutgifter
197 569 000


70
Advokatutgifter
38 219 000


71
Særskilte tilskudd
20 514 000

742

Nasjonalt klageorgan
for helsetjenesten



1
Driftsutgifter
139 970 000


21
Spesielle driftsutgifter, kan overføres
22 992 000

744

Direktoratet for
e-helse



1
Driftsutgifter
209 352 000


21
Spesielle driftsutgifter, kan overføres
200 300 000

745

Folkehelseinstituttet



1
Driftsutgifter
1 059 233 000


21
Spesielle driftsutgifter, kan overføres
140 601 000


45
Større utstyrsanskaffelser
og vedlikehold, 
kan overføres
12 185 000

746

Statens legemiddelverk



1
Driftsutgifter
296 510 000

747

Statens strålevern



1
Driftsutgifter
92 189 000


21
Spesielle driftsutgifter, kan overføres
17 670 000


45
Større utstyrsanskaffelser
og vedlikehold, 
kan overføres
8 295 000

748

Statens helsetilsyn



1
Driftsutgifter
133 083 000

749

Statens undersøkelseskommisjon
for 
helse- og omsorgstjenesten



1
Driftsutgifter
20 000 000

761

Omsorgstjeneste



21
Spesielle driftsutgifter, kan nyttes under
post 79
133 796 000


60
Kommunale kompetansetiltak, kan overføres
16 651 000


61
Vertskommuner
928 286 000


62
Dagaktivitetstilbud, kan overføres
280 681 000


63
Investeringstilskudd, kan overføres
4 038 857 000


64
Kompensasjon for
renter og avdrag
834 500 000


65
Forsøk med statlig
finansiering av omsorgstjenestene, overslagsbevilgning
1 274 183 000


67
Utviklingstiltak
69 500 000


68
Kompetanse og innovasjon
388 387 000


71
Frivillig arbeid
mv.
17 007 000


72
Landsbystiftelsen
78 724 000


73
Særlige omsorgsbehov
23 704 000


75
Andre kompetansetiltak
11 314 000


79
Andre tilskudd, kan nyttes under
post 21
109 791 000

762

Primærhelsetjeneste



21
Spesielle driftsutgifter, kan nyttes under
post 70
136 527 000


50
Samisk helse
5 557 000


60
Forebyggende helsetjenester
330 006 000


61
Fengselshelsetjeneste
172 418 000


63
Allmennlegetjenester
94 672 000


64
Opptrappingsplan
habilitering og rehabilitering
91 736 000


70
Tilskudd, kan nyttes under
post 21
43 778 000


73
Seksuell helse, kan overføres
54 130 000


74
Stiftelsen Amathea
20 378 000

765

Psykisk helse og
rusarbeid



21
Spesielle driftsutgifter, kan overføres,
kan nyttes 
under post 72
103 867 000


60
Kommunale tjenester, kan overføres
401 976 000


62
Rusarbeid, kan overføres
472 418 000


71
Brukere og pårørende, kan overføres
154 893 000


72
Frivillig arbeid
mv., kan overføres,
kan nyttes 
under post 21
348 632 000


73
Utviklingstiltak
mv.
158 092 000


74
Kompetansesentre, kan overføres
305 447 000


75
Vold og traumatisk
stress, kan overføres
206 403 000

769

Utredningsvirksomhet
mv.



21
Spesielle driftsutgifter, kan nyttes under
post 70
14 877 000


70
Tilskudd, kan nyttes under
post 21
2 935 000

770

Tannhelsetjenester



21
Spesielle driftsutgifter, kan nyttes under
post 70
34 873 000


70
Tilskudd, kan overføres,
kan nyttes under post 21
279 193 000

780

Forskning



50
Norges forskningsråd
mv.
330 624 000

781

Forsøk og utvikling
mv.



21
Spesielle driftsutgifter, kan overføres,
kan nyttes 
under post 79
63 136 000


79
Tilskudd, kan nyttes under
post 21
71 497 000

783

Personell



21
Spesielle driftsutgifter, kan nyttes under
post 79
39 783 000


61
Tilskudd til kommuner
141 231 000


79
Andre tilskudd, kan nyttes under
post 21
25 453 000

2711

Spesialisthelsetjeneste
mv.



70
Spesialisthjelp
2 007 600 000


71
Psykologhjelp
305 600 000


72
Tannbehandling
2 411 600 000


76
Private laboratorier
og røntgeninstitutt
998 200 000

2751

Legemidler mv.



70
Legemidler
10 162 200 000


71
Legeerklæringer
6 000 000


72
Medisinsk forbruksmateriell
2 018 300 000

2752

Refusjon av egenbetaling



70
Egenandelstak 1
5 098 200 000


71
Egenandelstak 2
1 089 500 000

2755

Helsetjenester i
kommunene mv.



62
Fastlønnsordning
fysioterapeuter,
kan nyttes 
under post 71
380 000 000


70
Allmennlegehjelp
4 996 000 000


71
Fysioterapi, kan nyttes under
post 62
1 161 800 000


72
Jordmorhjelp
62 000 000


73
Kiropraktorbehandling
157 000 000


75
Logopedisk og ortoptisk
behandling
162 000 000

2756

Andre helsetjenester



70
Helsetjenester i
annet EØS-land
23 000 000


71
Helsetjenester i
utlandet mv.
485 000 000


72
Helsetjenester til
utenlandsboende mv.
215 000 000

2790

Andre helsetiltak



70
Bidrag
247 800 000



Totale utgifter

197 938 291 000
Inntekter
3701

E-helse, helseregistre
mv.



2
Diverse inntekter
71 394 000

3703

Internasjonalt samarbeid



2
Diverse inntekter
2 040 000

3710

Vaksiner mv.



3
Vaksinesalg
96 548 000

3714

Folkehelse



4
Gebyrinntekter
2 356 000

3732

Regionale helseforetak



80
Renter på investeringslån
286 000 000


85
Avdrag på investeringslån
f.o.m. 2008
465 000 000

3740

Helsedirektoratet



2
Diverse inntekter
19 126 000


3
Helsetjenester i
annet EØS-land
47 827 000


4
Gebyrinntekter
42 635 000


5
Helsetjenester til
utenlandsboende mv.
69 373 000


6
Gjesteinnbyggeroppgjør
for fastleger
80 000 000

3741

Norsk pasientskadeerstatning



2
Diverse inntekter
6 448 000


50
Premie fra private
17 892 000

3742

Nasjonalt klageorgan
for helsetjenesten



50
Premie fra private
2 430 000

3745

Folkehelseinstituttet



2
Diverse inntekter
180 481 000

3746

Statens legemiddelverk



2
Diverse inntekter
15 557 000


4
Registreringsgebyr
90 059 000


5
Refusjonsgebyr
3 087 000

3747

Statens strålevern



2
Diverse inntekter
19 369 000


4
Gebyrinntekter
8 302 000

3748

Statens helsetilsyn



2
Diverse inntekter
1 522 000



Totale inntekter

1 527 446 000
Tilrådinga frå komiteen vart vedteken
med 51 mot 48 røyster.
(Voteringsutskrift kl. 18.14.58)
Vidare
var tilrådd:
Stortinget samtykker i at Helse-
og omsorgsdepartementet i 2018 kan:
overskride bevilgningen
under
mot
tilsvarende merinntekter under
kap. 701 post 21
kap. 3701 post 2
kap. 703 post 21
kap. 3703 post 2
kap. 710 post 21
kap. 3710 post 3
kap. 714 post 21
kap. 3714 post 4
kap. 740 post 1
og 21
kap. 3740 post 2
og 4
kap. 740 post 70
kap. 3740 post 3
kap. 740 post 60
kap. 3740 post 6
kap. 741 post 1
kap. 3741 post 2
og 50
kap. 742 post 1
kap. 3742 post 50
kap. 745 post 1
kap. 3710 post 3
kap. 745 post 1
og 21
kap. 3745 post 2
kap. 746 post 1
kap. 3746 post 2
kap. 747 post 1
og 21
kap. 3747 post 2
og 4
kap. 748 post 1
kap. 3748 post 2
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
Stortinget samtykker i at Helse-
og omsorgsdepartementet i 2018 kan foreta bestillinger utover gitte
bevilgninger, men slik at samlet ramme for nye bestillinger og gammelt
ansvar ikke overstiger følgende beløp:
Kap.
Post
Betegnelse
Samlet ramme
710

Vaksiner mv.


21
Spesielle driftsutgifter
260 mill. kroner
Stortinget samtykker i at Helse-
og omsorgsdepartementet i 2018 kan gi tilsagn ut over gitte bevilgninger, men
slik at samlet ramme for nye tilsagn og gammelt ansvar ikke overstiger
følgende beløp:
Kap.
Post
Betegnelse
Samlet ramme
761

Omsorgstjeneste


63
Investeringstilskudd
9 790,5 mill. kroner

79
Andre tilskudd
1,0 mill. kroner
Stortinget samtykker i at:
1.	investeringslån
og driftskredittrammen til regionale helseforetak aktiveres i statens
kapitalregnskap.
2.	Helse-
og omsorgsdepartementet i tilknytning til oppgjørsordningene for
h-reseptlegemidler og fritt behandlingsvalg kan føre utgifter og
inntekter uten bevilgning over kap. 740 Helsedirektoratet, hhv. post
71 Oppgjørsordning h-reseptlegemidler og post 72 Oppgjørsordning
fritt behandlingsvalg. Netto mellomregning med helseforetakene føres ved
årets slutt i kapitalregnskapet for hver av ordningene.
Presidenten: 
Arbeidarpartiet, Senterpartiet og Sosialistisk Venstreparti har
varsla subsidiær støtte til tilrådinga.
Miljøpartiet Dei Grøne og Raudt
har varsla at dei vil røysta imot.
Tilrådinga frå komiteen vart vedteken
med 95 mot 2 røyster.
(Voteringsutskrift kl. 18.15.27)
Vidare var tilrådd:
Stortinget ber regjeringen sikre
at sykehusene går foran i arbeidet for å sikre nok lærlingeplasser,
både for helsefag og for andre relevante utdanninger.
Tilrådinga frå komiteen vart samrøystes
vedteken.
Vidare
var tilrådd:
Stortinget ber regjeringen igangsette
et arbeid med mål om å øke antall studieplasser innen medisin i
Norge, herunder å vurdere å øke antall studiesteder, og komme tilbake
til Stortinget med en vurdering i statsbudsjettet for 2019.
Stortinget ber regjeringen komme
til Stortinget med en sak om hvordan alle medisinstudenter kan sikres
økt praksis i primærhelsetjenesten.
Presidenten: Høgre,
Framstegspartiet og Venstre har varsla at dei vil røysta imot.
Tilrådinga frå komiteen vart vedteken
med 54 mot 45 røyster.
(Voteringsutskrift kl. 18.16.01)
Komiteen
hadde tilrådd Stortinget å gjera følgjande
I statsbudsjettet for 2017 gjøres
følgende endringer:
Kap.
Post
Formål
Kroner


Utgifter

701

Direktoratet for
e-helse:


21
Spesielle driftsutgifter, kan overføres, forhøyes med
574 000


fra kr 337 128 000
til kr 337 702 000

702

Beredskap:


21
Spesielle driftsutgifter, kan overføres,
kan nyttes under post 70, 
forhøyes med
680 000


fra kr 24 579 000
til kr 25 259 000

703

Internasjonalt samarbeid:


71
Internasjonale organisasjoner, nedsettes med
19 500 000


fra kr 58 811 000
til kr 39 311 000

714

Folkehelse:


21
Spesielle driftsutgifter, kan overføres,
kan nyttes under 
postene 70, 74 og 79, forhøyes med
822 000


fra kr 148 923 000
til kr 149 745 000

720

Helsedirektoratet:


01
Driftsutgifter, nedsettes med
11 477 000


fra kr 1 171 530 000
til kr 1 160 053 000

721

Statens helsetilsyn:


01
Driftsutgifter, forhøyes med
800 000


fra kr 137 358 000
til kr 138 158 000

722

Norsk pasientskadeerstatning:


01
Driftsutgifter forhøyes med
12 600 000


fra kr 182 355 000
til kr 194 955 000

723

Nasjonalt klageorgan
for helsetjenesten:


01
Driftsutgifter, nedsettes med
12 600 000


fra kr 128 928 000
til kr 116 328 000

732

Regionale helseforetak:


70
Særskilte tilskudd, kan overføres,
kan nyttes under 
postene 72,73,74 og 75, forhøyes med
1 400 000


fra kr 1 843 541
000 til kr 1 844 941 000


76
Innsatsstyrt finansiering, overslagsbevilgning, nedsettes med
508 665 000


fra kr 34 195 188 000
til kr 33 686 523 000


77
Poliklinisk virksomhet
mv., overslagsbevilgning, nedsettes med
60 000 000


fra kr 3 379 892
000 til kr 3 319 892 000


80
Kompensasjon for
merverdiavgift, overslagsbevilgning, 
forhøyes med
170 000 000


fra kr 4 982 707
000 til kr 5 152 707 000


83
Opptrekksrenter
for lån f.o.m. 2008, overslagsbevilgning, 
nedsettes med
10 376 000


fra kr 39 000 000
til kr 28 624 000

733

Habilitering og
rehabilitering:


21
Spesielle driftsutgifter, kan nyttes under
post 79, forhøyes med
157 000


fra kr 14 618 000
til kr 14 775 000


72
Kjøp av opptrening
mv., kan overføres, nedsettes med
1 121 000


fra kr 3 468 000
til kr 2 347 000


79
Andre tilskudd, kan nyttes under
post 21, forhøyes med
1 000 000


fra kr 6 000 000
til kr 7 000 000

734

Særskilte tilskudd
til psykisk helse og rustiltak:


01
Driftsutgifter, forhøyes med
10 056 000


fra kr 50 786 000
til kr 60 842 000


21
Spesielle driftsutgifter, nedsettes med
823 000


fra kr 19 391 000
til kr 18 568 000


70
Hjemhenting ved
alvorlig psykisk lidelse mv., forhøyes med
1 400 000


fra kr 2 635 000
til kr 4 035 000


71
Tvungen omsorg for
psykisk utviklingshemmede, forhøyes med
9 000 000


fra kr 81 012 000
til kr 90 012 000

751

Legemiddeltiltak:


21
Spesielle driftsutgifter, kan overføres, nedsettes med
1 255 000


fra kr 10 750 000
til kr 9 495 000


70
Tilskudd, forhøyes med
1 500 000


fra kr 54 303 000
til kr 55 803 000

761

Omsorgstjeneste:


21
Spesielle driftsutgifter, kan nyttes under
post 79, forhøyes med
1 276 000


fra kr 127 611 000
til kr 128 887 000


64
Kompensasjon for
renter og avdrag, forhøyes med
10 000 000


fra kr 841 700 000
til kr 851 700 000


65
Forsøk med statlig
finansiering av omsorgstjenestene, 
overslagsbevilgning, forhøyes med
99 800 000


fra kr 1 219 242
000 til kr 1 319 042 000


73
Særlige omsorgsbehov, nedsettes med
1 800 000


fra kr 23 490 000
til kr 21 690 000

762

Primærhelsetjeneste:


21
Spesielle driftsutgifter, kan overføres,
kan nyttes under post 70, 
forhøyes med
26 482 000


fra kr 70 190 000
til kr 96 672 000


61
Fengselshelsetjeneste, nedsettes med
8 500 000


fra kr 162 976 000
til kr 154 476 000


63
Allmennlegetjenester, nedsettes med
16 500 000


fra kr 94 349 000
til kr 77 849 000

765

Psykisk helse og
rusarbeid:


21
Spesielle driftsutgifter, kan overføres,
kan nyttes under post 72, 
nedsettes med
2 522 000


fra kr 129 330 000
til kr 126 808 000

769

Utredningsvirksomhet
mv.:


21
Spesielle driftsutgifter, kan nyttes under
post 70, forhøyes med
28 000


fra kr 21 548 000
til kr 21 576 000


70
Tilskudd, kan nyttes under
post 21, nedsettes med
1 400 000


fra kr 2 858 000
til kr 1 458 000

770

Tannhelsetjenester:


21
Spesielle driftsutgifter, kan nyttes under
post 70, forhøyes med
530 000


fra kr 28 951 000
til kr 29 481 000

781

Forsøk og utvikling
mv.:


21
Spesielle driftsutgifter, kan overføres,
kan nyttes under post 79, 
forhøyes med
1 522 000


fra kr 70 398 000
til kr 71 920 000


79
Tilskudd, kan nyttes under
post 21, nedsettes med
1 500 000


fra kr 64 067 000
til kr 62 567 000

783

Personell:


21
Spesielle driftsutgifter, kan nyttes under
post 79, nedsettes med
371 000


fra kr 39 283 000
til kr 38 912 000


61
Turnustjeneste, nedsettes med
1 250 000


fra kr 145 557 000
til kr 144 307 000

2711

Spesialisthelsetjeneste
mv.:


70
Spesialisthjelp, nedsettes med
7 125 000


fra kr 1 925 000
000 til kr 1 917 875 000


71
Psykologhjelp, nedsettes med
5 000 000


fra kr 293 000 000
til kr 288 000 000


72
Tannbehandling, nedsettes med
26 500 000


fra kr 2 426 500
000 til kr 2 400 000 000


76
Private laboratorier
og røntgeninstitutt, forhøyes med
10 000 000


fra kr 930 000 000
til kr 940 000 000

2751

Legemidler mv.:


70
Legemidler, nedsettes med
250 000 000


fra kr 10 510 000
000 til kr 10 260 000 000

2752

Refusjon av egenbetaling:


70
Egenandelstak 1, forhøyes med
65 000 000


fra kr 4 960 000
000 til kr 5 025 000 000

2755

Helsetjenester i
kommunene mv.:


62
Fastlønnsordning
fysioterapeuter, kan
nyttes under post 71, 
forhøyes med
1 000 000


fra kr 368 000 000
til kr 369 000 000


70
Allmennlegehjelp, nedsettes med
30 125 000


fra kr 4 805 000
000 til kr 4 774 875 000


71
Fysioterapi, kan nyttes under
post 62, nedsettes med
1 500 000


fra kr 1 225 000
000 til kr 1 223 500 000


72
Jordmorhjelp, nedsettes med
3 000 000


fra kr 60 000 000
til kr 57 000 000


73
Kiropraktorbehandling, forhøyes med
6 000 000


fra kr 149 000 000
til kr 155 000 000


75
Logopedisk og ortoptisk
behandling, forhøyes med
10 000 000


fra kr 141 000 000
til kr 151 000 000

2756

Andre helsetjenester:


70
Helsetjenester i
annet EØS-land, nedsettes med
2 000 000


fra kr 24 000 000
til kr 22 000 000


72
Helsetjenester til
utenlandsboende mv., forhøyes med
27 000 000


fra kr 193 000 000
til kr 220 000 000

2790

Andre helsetiltak:


70
Bidrag, nedsettes med
10 000 000


fra kr 230 000 000
til kr 220 000 000

Inntekter

3720
Helsedirektoratet:


05
Helsetjenester til
utenlandsboende mv., forhøyes med
3 390 000


fra kr 64 610 000
til kr 68 000 000

3732

Regionale helseforetak:


80
Renter på investeringslån, forhøyes med
2 812 000


fra kr 292 000 000
til kr 294 812 000


85
Avdrag på investeringslån
f.o.m. 2008, nedsettes med
18 000


fra kr 448 000 000
til kr 447 982 000


90
Avdrag på investeringslån
t.o.m. 2007, forhøyes med
57 425 000


fra kr 647 000 000
til kr 704 425 000

3750

Statens legemiddelverk:


04
Registreringsgebyr, nedsettes med
39 000 000


fra kr 112 122 000
til kr 73 122 000

Stortinget samtykker i at stikkordet
«kan overføres» tilføyes bevilgningen under kapittel 762 Primærhelsetjeneste,
post 21 Spesielle driftsutgifter, i statsbudsjettet for 2017.
Tilrådinga frå komiteen vart samrøystes
vedteken.
Presidenten: Under
debatten er det sett fram i alt tolv forslag. Det er
forslaga
nr. 1–8, frå Marit Knutsdatter Strand på vegner av Arbeidarpartiet,
Senterpartiet og Sosialistisk Venstreparti
forslag
nr. 9, frå Marit Knutsdatter Strand på vegner av Senterpartiet og
Sosialistisk Venstreparti
forslag
nr. 10, frå Mona Lill Fagerås på vegner av Sosialistisk Venstreparti
og Venstre
forslaga
nr. 11 og 12, frå Mona Lill Fagerås på vegner av Sosialistisk Venstreparti
Det vert votert over forslaga nr. 11
og 12, frå Sosialistisk Venstreparti.
Forslag nr. 11 lyder:
«Stortinget ber regjeringen heve
kostnadsrammen til kr 900 000 per hybelenhet som et nødtiltak for
å sikre byggingen av studentboliger i budsjettperioden, uten at
dette skal forskuttere den varslede gjennomgangen av tilskuddsordningen.»
Forslag nr. 12 lyder:
«Stortinget ber regjeringen i revidert
nasjonalbudsjett for 2018 om å øke andelen studentboligtilskudd
fra dagens nivå på mellom 34,3 pst. og 37,5 pst. til 50 pst. av
kostnadsrammen slik det tidligere har vært, for å unngå at studentene
skal betale uforholdsmessig mye gjennom husleia.»
Miljøpartiet Dei Grøne og Raudt
har varsla støtte til forslaga.
Forslaga frå Sosialistisk Venstreparti
vart med 92 mot 8 røyster ikkje vedtekne.
(Voteringsutskrift kl. 18.17.22)
Presidenten: Det
vert votert over forslag nr. 10, frå Sosialistisk Venstreparti og
Venstre. Forslaget lyder:
«Stortinget ber regjeringen i løpet
av våren 2018 fremme et lovforslag der retten til leirskoleopphold lovfestes.»
Miljøpartiet Dei Grøne og Raudt
har varsla støtte til forslaget.
Forslaget frå Sosialistisk Venstreparti
og Venstre vart med 87 mot 13 røyster ikkje vedteke.
(Voteringsutskrift kl. 18.17.45)
Presidenten: Det
vert votert over forslag nr. 9, frå Senterpartiet og Sosialistisk
Venstreparti. Forslaget lyder:
«Stortinget ber regjeringen opprette
tegnspråk som et eget fagområde i Statped og legge til rette for at
det etableres et nettverk av knutepunktgrunnskoler, der Statped
gis en koordinatorrolle.»
Miljøpartiet Dei Grøne og Raudt
har varsla støtte til forslaget.
Forslaget frå Senterpartiet og
Sosialistisk Venstreparti vart med 81 mot 19 røyster ikkje vedteke.
(Voteringsutskrift kl. 18.18.07)
Presidenten: Det
vert votert over forslaga nr. 1–8, frå Arbeidarpartiet, Senterpartiet
og Sosialistisk Venstreparti.
Forslag nr. 1 lyder:
«Stortinget ber regjeringen utrede
hva det reelle utstyrsbehovet er ved skolene for å ivareta samtlige læreplanmål
og relevansen i yrkesopplæringen, med sikte på å innføre en toppfinansiering
av særlig ressurskrevende utdanningsprogram.»
Forslag nr. 2 lyder:
«Stortinget ber regjeringen kartlegge
behovet for økt etter- og videreutdanning på bakgrunn av den omstillingen
norsk arbeidsliv står overfor, og i den forbindelse tydeliggjøre
fagskolenes rolle som tilbyder av etter- og videreutdanning for
å kunne imøtekomme behovet.»
Forslag nr. 3 lyder:
«Stortinget ber regjeringen utarbeide
en opptrappingsplan for å øke antallet studieplasser i fagskolene som
er tilpasset det kompetansebehovet norsk arbeidsliv trenger i årene
som kommer, på bakgrunn av behovet for omstilling og et høyt teknologinivå.»
Forslag nr. 4 lyder:
«Stortinget ber regjeringen innen
høsten 2018 legge fram en sak om studiesentrenes rolle i utdanningssystemet.»
Forslag nr. 5 lyder:
«Stortinget ber regjeringen foreta
en kartlegging av kompetansebehovet innen IKT-fagene, og utarbeide
en nasjonal strategi for å styrke den digitale kompetansen på sentrale
områder.»
Forslag nr. 6 lyder:
«Stortinget ber regjeringen igangsette
et arbeid med mål om å øke antall studieplasser innen medisin i
Norge, herunder å vurdere å øke antall studiesteder, og komme tilbake
til Stortinget med en vurdering i revidert nasjonalbudsjett 2018.»
Forslag nr. 7 lyder:
«Stortinget ber regjeringen starte
arbeidet med en ny og oppdatert levekårsundersøkelse blant norske studenter.»
Forslag nr. 8 lyder:
«Stortinget ber regjeringen i revidert
nasjonalbudsjett komme tilbake til Stortinget med en gjennomgang
av konsekvensene av endringene i stipend- og låneordninger for elever
i videregående opplæring siden 2014, og en vurdering av om nivået
på utstyrsstipendene ivaretar prinsippet om lik rett til utdanning.»
Miljøpartiet Dei Grøne og Raudt
har varsla støtte til forslaga.
Forslaga frå Arbeidarpartiet, Senterpartiet
og Sosialistisk Venstreparti vart med 52 mot 48 røyster ikkje vedtekne.
(Voteringsutskrift kl. 18.18.30)
Komiteen
hadde tilrådd Stortinget å gjera følgjande
På statsbudsjettet for 2018 bevilges
under:
Kap.
Post
Formål
Kroner
Kroner
Utgifter
200

Kunnskapsdepartementet



1
Driftsutgifter
349 065 000


21
Spesielle driftsutgifter
27 128 000


45
Større utstyrsanskaffelser
og vedlikehold,
kan overføres
2 870 000

220

Utdanningsdirektoratet
– direktoratet for barnehage, grunnopplæring og IKT



1
Driftsutgifter
372 786 000


21
Spesielle driftsutgifter, kan nyttes under
post 70
203 172 000


70
Tilskudd til læremidler
mv., kan overføres,
kan nyttes
 under post 21
66 769 000

221

Foreldreutvalgene
for grunnopplæringen og 
barnehagene



1
Driftsutgifter
14 810 000

222

Statlige videregående
skoler og 
fjernundervisningstjenester



1
Driftsutgifter
106 517 000


45
Større utstyrsanskaffelser
og vedlikehold,
kan overføres
1 559 000

223

Sametinget



50
Tilskudd til Sametinget
46 599 000

225

Tiltak i grunnopplæringen



1
Driftsutgifter
22 855 000


21
Spesielle driftsutgifter
104 262 000


60
Tilskudd til landslinjer
222 091 000


63
Tilskudd til samisk
i grunnopplæringen,
kan overføres
67 349 000


64
Tilskudd til opplæring
av barn og unge som søker 
opphold i Norge
111 351 000


65
Rentekompensasjon
for skole- og svømmeanlegg, 
kan overføres
199 608 000


66
Tilskudd til leirskoleopplæring
52 863 000


67
Tilskudd til opplæring
i finsk
8 925 000


68
Tilskudd til opplæring
i kriminalomsorgen
287 542 000


70
Tilskudd til opplæring
av lærlinger, praksisbrevkandidater og lærekandidater med spesielle
behov
61 096 000


72
Tilskudd til internasjonale
utdanningsprogram og 
organisasjoner
6 290 000


73
Tilskudd til studieopphold
i utlandet
18 228 000


74
Tilskudd til organisasjoner
9 908 000


75
Grunntilskudd
78 024 000

226

Kvalitetsutvikling
i grunnopplæringen



21
Spesielle driftsutgifter, kan overføres
1 040 466 000


22
Videreutdanning
for lærere og skoleledere
1 646 791 000


60
Tilskudd til forskning
på tiltak for å øke gjennomføringen 
i videregående opplæring
43 024 000


63
Tidlig innsats i
skolen gjennom økt lærerinnsats på 1.–10. trinn
1 529 048 000


71
Tilskudd til vitensentre
65 185 000

227

Tilskudd til særskilte
skoler



63
Tilskudd til kommuner
og fylkeskommuner
39 087 000


78
Tilskudd
159 616 000

228

Tilskudd til frittstående
skoler mv.



70
Frittstående grunnskoler, overslagsbevilgning
2 296 734 000


71
Frittstående videregående
skoler, overslagsbevilgning
1 646 901 000


72
Frittstående skoler
godkjent etter kap. 4 i voksenopplæringsloven, overslagsbevilgning
160 127 000


73
Frittstående grunnskoler
i utlandet, 
overslagsbevilgning
118 213 000


74
Frittstående videregående
skoler i utlandet, 
overslagsbevilgning
18 504 000


75
Frittstående skoler
for funksjonshemmede elever, overslagsbevilgning
304 412 000


76
Andre frittstående
skoler, overslagsbevilgning
50 522 000


77
Den tyske skolen
i Oslo, overslagsbevilgning
19 025 000


78
Kompletterende undervisning
24 611 000


79
Toppidrett
46 193 000


81
Elevutveksling til
utlandet
1 998 000


82
Kapitaltilskudd
til friskoler, kapital- og husleietilskudd
62 357 000

229

Norges grønne fagskole
– Vea



1
Driftsutgifter
26 154 000


45
Større utstyrsanskaffelser
og vedlikehold,
kan overføres
1 211 000

230

Statlig spesialpedagogisk
støttesystem



1
Driftsutgifter
702 768 000


21
Spesielle driftsutgifter
46 344 000


45
Større utstyrsanskaffelser
og vedlikehold, 
kan overføres
9 281 000

231

Barnehager



21
Spesielle driftsutgifter, kan overføres,
kan nyttes 
under post 51
443 442 000


50
Tilskudd til samiske
barnehagetilbud
22 012 000


51
Forskning, kan nyttes under
post 21
8 344 000


63
Tilskudd til tiltak
for å styrke den norskspråklige ut
viklingen for minoritetsspråklige barn i barnehage
145 729 000


66
Tilskudd til økt
barnehagedeltakelse for 
minoritetsspråklige barn
20 000 000


70
Tilskudd for svømming
i barnehagene
66 243 000

240

Fagskoleutdanning



60
Tilskudd til fagskoler
651 079 000


61
Utviklingsmidler
til fagskoleutdanning
35 860 000

241

Felles tiltak for
fagskolesektoren



21
Spesielle driftsutgifter, kan nyttes under
post 70
20 248 000


70
Andre overføringer, kan nyttes under
post 21
12 214 000

252

EUs utdannings-
og ungdomsprogram



70
Tilskudd
586 985 000

253

Folkehøyskoler



70
Tilskudd til folkehøyskoler
848 015 000


71
Tilskudd til Folkehøgskolerådet
5 088 000


72
Tilskudd til Nordiska
folkhögskolan
649 000

254

Tilskudd til voksenopplæring



70
Tilskudd til studieforbund
208 478 000


73
Tilskudd til voksenopplæringsorganisasjoner
13 473 000

255

Tilskudd til freds-
og menneskerettssentre



70
Senter for studier
av Holocaust og livssynsminoriteter
33 858 000


71
Falstadsenteret
19 675 000


72
Stiftelsen Arkivet
11 743 000


73
Nansen Fredssenter
6 377 000


74
Narviksenteret
7 084 000


75
Det europeiske Wergelandsenteret
9 218 000


76
Raftostiftelsen
5 265 000

256

Kompetanse Norge



1
Driftsutgifter
62 841 000


21
Spesielle driftsutgifter
12 046 000

257

Kompetansepluss



21
Spesielle driftsutgifter, kan overføres,
kan nyttes under post 70
5 858 000


70
Tilskudd, kan overføres
157 167 000

258

Tiltak for livslang
læring



1
Driftsutgifter
5 033 000


21
Spesielle driftsutgifter, kan overføres,
kan nyttes under post 1
123 391 000


60
Tilskudd til karriereveiledning
33 585 000

260

Universiteter og
høyskoler



50
Statlige universiteter
og høyskoler
34 355 141 000


70
Private høyskoler
1 464 128 000

270

Internasjonal mobilitet
og sosiale formål for studenter



71
Tilrettelegging
for internasjonal mobilitet
18 151 000


74
Tilskudd til velferdsarbeid
87 044 000


75
Tilskudd til bygging
av studentboliger,
kan overføres
746 424 000

280

Felles enheter



1
Driftsutgifter
136 363 000


21
Spesielle driftsutgifter
10 000


50
Senter for internasjonalisering
av utdanning
158 931 000


51
Drift av nasjonale
fellesoppgaver
85 091 000


71
Tilskudd til UNIS
132 349 000


72
Tilskudd til UNINETT
27 546 000


73
Tilskudd til NORDUnet, kan overføres
36 723 000

281

Felles tiltak for
universiteter og høyskoler



1
Driftsutgifter, kan nyttes under
post 70
351 664 000


45
Større utstyrsanskaffelser
og vedlikehold,
kan overføres
11 364 000


50
Tilskudd til Norges
forskningsråd
223 457 000


70
Andre overføringer, kan nyttes under
post 1
59 798 000


73
Tilskudd til internasjonale
programmer
64 475 000


78
Tilskudd til Universitets-
og høgskolerådet
12 509 000

284

De nasjonale forskningsetiske
komiteene



1
Driftsutgifter
18 549 000

285

Norges forskningsråd



52
Langsiktig, grunnleggende
forskning
1 630 883 000


53
Strategiske satsinger
1 459 936 000


54
Forskningsinfrastruktur
av nasjonal, strategisk interesse
748 392 000


55
Virksomhetskostnader
801 868 000

287

Forskningsinstitutter
og andre tiltak



21
Spesielle driftsutgifter, kan overføres,
kan nyttes under post 71
15 407 000


53
NUPI
4 904 000


56
Holbergprisen
16 329 000


57
Basisbevilgning
til samfunnsvitenskapelige forskningsinstitutter
206 659 000


60
Regionale forskningsfond,
tilskudd til forskning
210 564 000


71
Tilskudd til andre
private institusjoner
47 268 000


73
Niels Henrik Abels
matematikkpris
15 338 000

288

Internasjonale samarbeidstiltak



21
Spesielle driftsutgifter
47 068 000


72
Internasjonale grunnforskningsorganisasjoner
338 558 000


73
EUs rammeprogram
for forskning,
kan overføres
2 199 232 000


75
UNESCO-kontingent
24 341 000


76
UNESCO-formål
3 695 000

920

Norges forskningsråd



50
Tilskudd til forskning
2 104 176 000


51
Tilskudd til atomforskning
102 500 000

923

Havforskningsinstituttet



1
Driftsutgifter
613 693 000


21
Spesielle driftsutgifter, kan overføres
396 273 000


22
Fiskeriforskning
og -overvåking,
kan overføres
156 808 000

926

Havforskningsinstituttet,
forskningsfartøy



1
Driftsutgifter
157 771 000


21
Spesielle driftsutgifter, kan overføres
83 686 000


45
Større utstyrsanskaffelser
og vedlikehold,
kan overføres
55 000 000

928

Annen marin forskning
og utvikling



50
Tilskudd til Veterinærinstituttet
57 787 000


72
Tilskudd til Nofima
98 497 000

1137

Forskning og innovasjon



50
Forskningsaktivitet,
Norges forskningsråd
242 306 000


51
Basisbevilgninger
m.m., Norges forskningsråd
187 452 000


53
Omstillingsmidler
instituttsektoren mv.
3 557 000


54
Næringsrettet matforskning
mv.
159 700 000


70
Innovasjonsaktivitet
mv., kan overføres
8 375 000


71
Bioøkonomiordningen, kan overføres
2 832 000

2410

Statens lånekasse
for utdanning



1
Driftsutgifter, kan nyttes under
post 45
391 399 000


50
Avsetning til utdanningsstipend, overslagsbevilgning
6 929 577 000


70
Utdanningsstipend, overslagsbevilgning
2 806 225 000


71
Andre stipend, overslagsbevilgning
775 837 000


72
Rentestøtte, overslagsbevilgning
1 011 612 000


73
Avskrivninger, overslagsbevilgning
610 420 000


74
Tap på utlån
385 550 000



Totale utgifter

79 182 431 000
Inntekter
3220

Utdanningsdirektoratet
– direktoratet for barnehage, grunnopplæring og IKT



1
Inntekter ved oppdrag
5 890 000


2
Salgsinntekter mv.
1 231 000

3222

Statlige videregående
skoler og fjernundervisningstjenester



2
Salgsinntekter mv.
7 846 000

3225

Tiltak i grunnopplæringen



4
Refusjon av ODA-godkjente
utgifter
55 119 000

3229

Norges grønne fagskole
– Vea



2
Salgsinntekter mv.
1 786 000


61
Refusjon fra fylkeskommuner
1 196 000

3230

Statlig spesialpedagogisk
støttesystem



1
Inntekter ved oppdrag
46 344 000


2
Salgsinntekter mv.
10 248 000

3256

Kompetanse Norge



1
Inntekter ved oppdrag
11 676 000


2
Salgsinntekter mv.
360 000

3280

Felles enheter



1
Eksterne inntekter
NOKUT
10 000


2
Salgsinntekter mv.
1 369 000

3281

Felles tiltak for
universiteter og høyskoler



2
Salgsinntekter mv.
10 000

3288

Internasjonale samarbeidstiltak



4
Refusjon av ODA-godkjente
utgifter
6 026 000

3923

Havforskningsinstituttet



1
Oppdragsinntekter
409 397 000

3926

Havforskningsinstituttet,
forskningsfartøy



1
Oppdragsinntekter
83 836 000

5310

Statens lånekasse
for utdanning



4
Refusjon av ODA-godkjente
utgifter
23 600 000


29
Termingebyr
18 512 000


89
Purregebyrer
104 672 000

5617

Renter fra Statens
lånekasse for utdanning



80
Renter
3 880 231 000



Totale inntekter

4 669 359 000
Stortinget samtykker i at Kunnskapsdepartementet
i 2018 kan:
1.
overskride bevilgningen
under
mot
tilsvarende merinntekter under
kap. 200 post 1
kap. 3200 post 2
kap. 220 post 1
kap. 3220 post 2
kap. 222 post 1
kap. 3222 post 2
kap. 229 post 1
kap. 3229 postene
2 og 61
kap. 230 post 1
kap. 3230 post 2
kap. 256 post 1
kap. 3256 post 2
kap. 280 post 1
kap. 3280 post 2
kap. 281 post 1
kap. 3281 post 2
Merinntekter som gir grunnlag for
overskridelse, skal også dekke merverdiavgift knyttet til overskridelsen
og påvirker derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
2.	overskride
bevilgningene til oppdragsvirksomhet på 21-postene mot tilsvarende
merinntekter.
3.	avhende
fast eiendom, jf. Instruks om avhending av statlig eiendom mv.,
og bruke inntekter fra salg av eiendommer ved universitetene til
kjøp, vedlikehold og bygging av andre lokaler til undervisnings- og
forskningsformål ved den samme virksomheten.
4.	gi
Norges forskningsråd fullmakt til å kjøpe og avhende eiendommer.
Salgsinntektene blir ført til eiendomsfondet til Norges forskningsråd.
Stortinget samtykker i at Kunnskapsdepartementet
i 2018 kan:
1.	gi
tilsagn om tilskudd ut over gitte bevilgninger, men slik at samlet
ramme for nye tilsagn og gammelt ansvar ikke overstiger følgende
beløp:
Kap.
Post
Betegnelse
Samlet ramme
220

Utdanningsdirektoratet
– direktoratet for barnehage, grunnopplæring og IKT


70
Tilskudd til læremidler
30 mill. kroner
226

Kvalitetsutvikling
i grunnopplæringen


21
Spesielle driftsutgifter
20 mill. kroner
226

Kvalitetsutvikling
i grunnopplæringen


22
Videreutdanning
for lærere og skoleledere
237 mill. kroner
231

Barnehager


21
Spesielle driftsutgifter
50 mill. kroner
270

Internasjonal mobilitet
og sosiale formål for studenter


75
Tilskudd til bygging
av studentboliger
472,8 mill. kroner
2.	gi
tilsagn om å utbetale 20 pst. av tilskudd til opplæring i kriminalomsorgen
over kap. 225 Tiltak i grunnopplæringen, post 68 Tilskudd til opplæring
i kriminalomsorgen påfølgende budsjettår, når endelig regnskap foreligger.
3.	gi
tilsagn om å utbetale utdanningsstøtte for første halvår 2019 (andre
halvdel av undervisningsåret 2018–19) etter de satsene som blir
fastsatt for andre halvår 2018 (første halvdel av undervisningsåret 2018–19),
jf. kap. 2410 Statens lånekasse for utdanning, postene 70 Utdanningsstipend,
71 Andre stipend, 72 Rentestøtte og 90 Økt lån og rentegjeld, samt
kap. 5617 Renter fra Statens lånekasse for utdanning, post 80 Renter.
4.	gi
tilsagn om å omgjøre lån til stipend første halvår 2019 (andre halvdel
av undervisningsåret 2018–19) etter de satsene som blir fastsatt
for andre halvår 2018 (første halvdel av undervisningsåret 2018–19), jf.
kap. 2410 Statens lånekasse for utdanning, post 50 Avsetning til
utdanningsstipend.
Stortinget samtykker i at:
1.	privatister
som melder seg opp til eksamen, og kandidater som melder seg opp
til fag-/svenneprøver etter opplæringslova § 3-5, skal betale et
gebyr per prøve. Gebyret skal betales til fylkeskommunen. Privatister
som melder seg opp til eksamen, skal betale 1 084 kroner dersom
privatisten ikke har prøvd seg i faget tidligere som privatist eller
elev, og 2 170 kroner ved forbedringsprøver. Kandidater som melder
seg opp til fag-/svenneprøver etter opplæringslova § 3-5, skal betale
925 kroner per prøve dersom kandidaten ikke har gått opp tidligere,
og 1 853 kroner ved senere forsøk.
2.	Kunnskapsdepartementet
i 2018 kan gi universiteter og høyskoler fullmakt til å:
a.	opprette
nye selskap og delta i selskap som er av faglig interesse for virksomheten
b.	bruke
overskudd av oppdragsvirksomhet til kapitalinnskudd ved opprettelse
av nye selskap eller ved deltagelse i selskap som er av faglig interesse
for virksomheten
c.	bruke
utbytte fra selskap som virksomheten har kjøpt aksjer i eller etter
fullmakt forvalter, til drift av virksomheten eller til kapitalinnskudd
d.	bruke
inntekt fra salg av aksjer i selskap som virksomheten har ervervet
med overskudd fra oppdragsvirksomhet eller etter fullmakt forvalter,
til drift av virksomheten eller til kapitalinnskudd.
3.	maksimalgrensen
for foreldrebetaling for et heldags ordinært barnehagetilbud blir
fastsatt til 2 910 kroner per måned og 32 010 kroner per år fra
1. januar 2018, jf. forskrift 16. desember 2005 nr. 1478 om foreldrebetaling
i barnehager § 1.
4.	det
fra 1. august 2018 blir gitt fritak i foreldrebetalingen i barnehage
for 20 timer per uke til alle tre-, fire- og femåringer i husholdninger
med skattepliktig kapital- og personinntekt på under 533 500 kroner per
år, jf. forskrift 16. desember 2005 nr. 1478 om foreldrebetaling
i barnehager § 3.
5.	Kunnskapsdepartementet
kan gi Universitet i Agder fullmakt til å bruke inntil 29,9 pst.
av aksjer de eier i Mechatronics Innovation Lab AS, som tingsinnskudd
ved en konsolidering av dette selskapet og Uni Research AS, Christian
Michelsen Re-search AS, International Research Institute of Stavanger
AS, Agderforskning AS og Teknova AS.
Stortinget samtykker i at Nærings-
og fiskeridepartementet i 2018 kan:
1.
overskride bevilgningen
under
mot
tilsvarende merinntekter under
kap. 923 post 21
kap. 3923 post 1
kap. 926 post 21
kap. 3926 post 1
Merinntekt som gir grunnlag for
overskridelse, skal også dekke merverdiavgift knyttet til overskridelsen
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
2.
overskride bevilgningen under kap.
923 post 22, slik at summen av overskridelser under kap. 917 post
22, kap. 919 post 76 og kap. 923 post 22 tilsvarer merinntekter under
kap. 5574 post 74.
Stortinget samtykker i at Nærings-
og fiskeridepartementet i 2018 kan gi tilsagn om tilskudd ut over
gitte bevilgninger, men slik at samlet ramme for nye tilsagn og gammelt
ansvar ikke overstiger følgende beløp:
Kap.
Post
Betegnelse
Samlet ramme
920

Norges forskningsråd


51
Tilskudd til atomforskning
105 mill. kroner
Stortinget samtykker i at Landbruks-
og matdepartementet i 2018 kan:
overskride bevilgningen
under
mot
tilsvarende merinntekter under
kap. 1137 post 54
kap. 5576 post 70
Merinntekt som gir grunnlag for
overskridelse, skal også dekke merverdiavgift knyttet til overskridelsen,
og berører derfor også kap. 1633 post 1 for de statlige forvaltningsorganene
som inngår i nettoordningen for merverdiavgift.
Merinntekter og eventuelle mindreinntekter
tas med i beregningen av overføring av ubrukt bevilgning til neste
år.
Stortinget samtykker i at Landbruks-
og matdepartementet i 2018 kan gi tilsagn om tilskudd ut over gitte
bevilgninger, men slik at samlet ramme for nye tilsagn og gammelt
ansvar ikke overstiger følgende beløp:
Kap.
Post
Betegnelse
Samlet ramme
1137

Forskning og innovasjon


71
Bioøkonomiordningen
5,8 mill. kroner
Presidenten: Det
vert votert over A, I.
Arbeidarpartiet, Senterpartiet,
Sosialistisk Venstreparti, Miljøpartiet Dei Grøne og Raudt har varsla
at dei vil røysta imot.
Tilrådinga frå komiteen vart vedteken
med 53 mot 47 røyster.
(Voteringsutskrift kl. 18.18.56)
Presidenten: Det
vert votert over A, IV.
Senterpartiet og Sosialistisk Venstreparti
har varsla subsidiær støtte til tilrådinga.
Arbeidarpartiet, Miljøpartiet Dei
Grøne og Raudt har varsla at dei vil røysta imot.
Tilrådinga frå komiteen vart vedteken
med 69 mot 31 røyster.
(Voteringsutskrift kl. 18.19.29)
Presidenten: Det
vert votert over A, II, III og V–VIII.
Arbeidarpartiet, Senterpartiet
og Sosialistisk Venstreparti har varsla subsidiær støtte til tilrådinga.
Miljøpartiet Dei Grøne og Raudt
har varsla at dei vil røysta imot.
Tilrådinga frå komiteen vart vedteken
med 96 mot 2 røyster.
(Voteringsutskrift kl. 18.20.00)
Vidare
var tilrådd:
Stortinget ber regjeringen komme
tilbake til Stortinget på egnet måte med en vurdering av hvordan
behovet for videreutdanning av yrkesfagslærere og instruktører i arbeidslivet
best kan dekkes.
Stortinget ber regjeringen om å
inkludere en vurdering av etablering av et senter for etter- og
videreutdanning av yrkesfaglærere og instruktører ved Universitetet i
Agder, i samarbeid med Høgskolen i Oslo og Akershus, i vurderingen
av hvordan behovet for yrkesfaglærere og instruktører i arbeidslivet
best kan dekkes.
Stortinget ber regjeringen utrede
grundig hvordan kostnader til bygg kan innlemmes i tilskuddsgrunnlaget for
friskolene, basert på kostnader tilsvarende det skoler og studieretninger
i det offentlige har av kapitalutgifter, og komme tilbake til Stortinget
på egnet måte.
Stortinget ber regjeringen gå i
dialog med Norges grønne fagskole – Vea og drøfte mulige løsninger
som sikrer skolen videre drift og gode, forutsigbare rammevilkår.
Stortinget ber regjeringen igangsette
en forskningsbasert evaluering av de strukturendringene som gjennomføres
i universitets- og høyskolesektoren.
Stortinget ber regjeringen vurdere
behovet for en masterutdanning innen luftfart ved neste prioritering av
studieplasser innen universitets- og høyskolesektoren.
Stortinget ber regjeringen innlemme
bygg og infrastruktur i revideringen av langtidsplanen for forskning og
høyere utdanning.
Stortinget ber regjeringen evaluere
konsekvensene av utfasingen av kvoteordningen for utenlandsstudenter
og komme tilbake til Stortinget på egnet måte i løpet av 2018.
Stortinget ber regjeringen komme
tilbake til Stortinget i revidert nasjonalbudsjett for 2018 med
en vurdering av om kostnadsrammene og tilskuddssatsene er hensiktsmessige
for å realisere et tilstrekkelig antall nye studentboliger.
Presidenten: Det
vert votert over B, I og V–IX.
Tilrådinga frå komiteen vart samrøystes
vedteken.
Presidenten: Det
vert votert over B, IV.
Høgre og Framstegspartiet har varsla
at dei vil røysta imot.
Tilrådinga frå komiteen vart vedteken
med 58 mot 42 røyster.
(Voteringsutskrift kl. 18.20.33)
Presidenten: Det
vert votert over B, III.
Arbeidarpartiet, Sosialistisk Venstreparti
og Raudt har varsla at dei vil røysta imot.
Tilrådinga frå komiteen vart vedteken
med 64 mot 36 røyster.
(Voteringsutskrift kl. 18.20.56)
Presidenten: Det
vert votert over B, II.
Høgre, Framstegspartiet og Venstre
har varsla at dei vil røysta imot.
Tilrådinga frå komiteen vart vedteken
med 53 mot 47 røyster.
(Voteringsutskrift kl. 18.21.19)
Komiteen
hadde tilrådd Stortinget å gjera følgjande
I statsbudsjettet for 2017 gjøres
følgende endringer:
Kap.
Post
Formål
Kroner
Utgifter
222

Statlige grunn-
og videregående skoler og grunnskoleinternat


1
Driftsutgifter, forhøyes med
6 000 000


fra kr 101 430 000
til kr 107 430 000

225

Tiltak i grunnopplæringen


63
Tilskudd til samisk
i grunnopplæringen, kan
overføres, nedsettes med
3 236 000


fra kr 63 806 000
til kr 60 570 000


64
Tilskudd til opplæring
av barn og unge som søker opphold i Norge, 
forhøyes med
68 017 000


fra kr 252 043 000
til kr 320 060 000


65
Rentekompensasjon
for skole- og svømmeanlegg, kan overføres,
forhøyes med
10 000 000


fra kr 223 186 000
til kr 233 186 000


67
Tilskudd til opplæring
i finsk, nedsettes med
908 000


fra kr 9 365 000
til kr 8 457 000


72
Tilskudd til internasjonale
utdanningsprogram og organisasjoner, 
nedsettes med
800 000


fra kr 6 290 000
til kr 5 490 000

226

Kvalitetsutvikling
i grunnopplæringen


22
Videreutdanning
for lærere og skoleledere, nedsettes med
9 100 000


fra kr 1 375 314 000
til kr 1 366 214 000


50
Nasjonale sentre
i grunnopplæringen, nedsettes med
4 764 000


fra kr 93 764 000
til kr 89 000 000


62
Tilskudd for økt
lærertetthet, nedsettes med
827 000


fra kr 236 882 000
til kr 236 055 000

228

Tilskudd til frittstående
skoler mv.


70
Frittstående grunnskoler, overslagsbevilgning, forhøyes med
183 538 000


fra kr 2 074 624 000
til kr 2 258 162 000


71
Frittstående videregående
skoler, overslagsbevilgning, forhøyes med
8 875 000


fra kr 1 593 854 000
til kr 1 602 729 000


72
Frittstående skoler
godkjent etter kap. 4 i voksenopplæringsloven, 
overslagsbevilgning, nedsettes med
1 801 000


fra kr 156 504 000
til kr 154 703 000


73
Frittstående grunnskoler
i utlandet, overslagsbevilgning, nedsettes med
12 852 000


fra kr 125 072 000
til kr 112 220 000


75
Frittstående skoler
for funksjonshemmede elever, overslagsbevilgning, 
forhøyes med
28 231 000


fra kr 273 231 000
til kr 301 462 000


77
Den tyske skolen
i Oslo, overslagsbevilgning, forhøyes med
1 618 000


fra kr 17 844 000
til kr 19 462 000


83
Tilskudd til friskoler
med internat og friskoler som gir undervisning til voksne elever
uten rett til videregående opplæring, nedsettes med
4 712 000


fra kr 18 000 000
til kr 13 288 000

230

Statlig spesialpedagogisk
støttesystem


21
Spesielle driftsutgifter, nedsettes med
4 000 000


fra kr 45 441 000
til kr 41 441 000

252

EUs utdannings-
og ungdomsprogram


70
Tilskudd, forhøyes med
7 011 000


fra kr 512 112 000
til kr 519 123 000

256

Kompetanse Norge


21
Spesielle driftsutgifter, forhøyes med
8 370 000


fra kr 11 810 000
til kr 20 180 000

260

Universiteter og
høyskoler


50
Statlige universiteter
og høyskoler, forhøyes med
14 928 000


fra kr 33 042 403 000
til kr 33 057 331 000

280

Felles enheter


73
Tilskudd til NORDUnet, kan overføres, nedsettes med
3 800 000


fra kr 38 628 000
til kr 34 828 000

281

Felles tiltak for
universiteter og høyskoler


73
Tilskudd til internasjonale
programmer, nedsettes med
2 161 000


fra kr 64 103 000
til kr 61 942 000

283

Meteorologiformål


72
Internasjonale samarbeidsprosjekter, nedsettes med
544 000


fra kr 143 079 000
til kr 142 535 000

288

Internasjonale samarbeidstiltak


72
Internasjonale grunnforskningsorganisasjoner, forhøyes med
8 611 000


fra kr 322 162 000
til kr 330 773 000


73
EUs rammeprogram
for forskning, kan
overføres, forhøyes med
349 724 000


fra kr 1 856 279 000
til kr 2 206 003 000

925

Havforskingsinstituttet


22
Fiskeriforsking
og -overvåking, kan
overføres, forhøyes med
10 600 000


fra kr 139 200 000
til kr 149 800 000

927

NIFES


1
Driftsutgifter, blir redusert med
5 800 000


fra kr 99 143 000
til kr 93 343 000


21
Særskilte driftsutgifter, kan overføres, forhøyes med
5 200 000


fra kr 66 105 000
til kr 71 305 000


22
Fiskeriforsking
og -overvåking, kan
overføres, forhøyes med
2 600 000


fra kr 13 800 000
til kr 16 400 000

2410

Statens lånekasse
for utdanning


50
Avsetning til utdanningsstipend, overslagsbevilgning, forhøyes med
10 000 000


fra kr 6 578 778 000
til kr 6 588 778 000


70
Utdanningsstipend, overslagsbevilgning, forhøyes med
29 000 000


fra kr 2 748 325 000
til kr 2 777 325 000


71
Andre stipend, overslagsbevilgning, nedsettes med
13 700 000


fra kr 775 210 000
til kr 761 510 000


72
Rentestøtte, overslagsbevilgning, forhøyes med
94 189 000


fra kr 951 478 000
til kr 1 045 667 000


90
Økt lån og rentegjeld, overslagsbevilgning, forhøyes med
57 278 000


fra kr 25 834 447 000
til kr 25 891 725 000

Inntekter
3222

Statlige grunn-
og videregående skoler og grunnskoleinternat


2
Salgsinntekter mv., forhøyes med
6 000 000


fra kr 5 242 000
til kr 11 242 000

3225

Tiltak i grunnopplæringen


4
Refusjon av ODA-godkjente
utgifter, nedsettes med
47 146 000


fra kr 124 761 000
til kr 77 615 000

3230

Statlig spesialpedagogisk
støttesystem


1
Inntekter ved oppdrag, nedsettes med
4 000 000


fra kr 45 441 000
til kr 41 441 000

3256

Kompetanse Norge


1
Inntekter ved oppdrag, forhøyes med
8 370 000


fra kr 11 448 000
til kr 19 818 000

5310

Statens lånekasse
for utdanning


4
Refusjon av ODA-godkjente
utgifter, forhøyes med
1 044 000


fra kr 24 700 000
til kr 25 744 000


29
Termingebyr, nedsettes med
1 415 000


fra kr 18 239 000
til kr 16 824 000


90
Redusert lån og
rentegjeld, forhøyes med
217 380 000


fra kr 9 656 597 000
til kr 9 873 977 000

5617

Renter fra Statens
lånekasse for utdanning


80
Renter, forhøyes med
268 902 000


fra kr 3 695 131 000
til kr 3 964 033 000

Stortinget samyktker i at Kunnskapsdepartementet
i 2017 kan:
gi
tilsagn om tilskudd ut over gitte bevilgninger, men slik at samlet
ramme for nye tilsagn og gammelt ansvar
ikke overstiger følgende beløp:
Kap.
Post
Navn
Samlet ramme
270

Internasjonal mobilitet
og sosiale formål for studenter


75
Tilskudd til bygging
av studentboliger, kan
overføres
592,2 mill. kroner
Stortinget
samtykker i at bevilgningen i statsbudsjettet for 2017 under kap.
258 Tiltak for livslang læring post 21 Spesielle driftsutgifter, kan nyttes under
post 1, tilføyes stikkordet «kan overføres».
Tilrådinga frå komiteen vart samrøystes
vedteken.
Komiteen
hadde tilrådd Stortinget å gjera følgjande
Stortinget samtykker i godkjenning
av EØS-komiteens beslutning nr. 94/2017 av 5. mai 2017 om innlemmelse
i EØS-avtalen av direktiv 2013/55/EU om endring av direktiv 2005/36/EF
om godkjenning av yrkeskvalifikasjoner og forordning (EU) nr. 1024/2012
om forvaltningssamarbeidet gjennom informasjonssystemet for det
indre marked («IMI-forordningen»).
Presidenten: Senterpartiet,
Sosialistisk Venstreparti og Raudt har varsla at dei vil røysta
imot.
Tilrådinga frå komiteen vart vedteken
med 82 mot 18 røyster.
(Voteringsutskrift kl. 18.22.13)
Referat
Presidenten: Det
ligg ikkje føre noko referat.
Dermed er dagens kart ferdigbehandla.
Ber nokon om ordet før møtet vert heva? – Møtet er heva.

Møtet slutt kl. 18.23.
StortingetPostboks 1700 Sentrum0026 Oslopostmottak@stortinget.noSentralbord: 23 31 30 50
Ansvarlig redaktør: Siv NordrumNettredaktør: Lars Henie Barstadweb@stortinget.no